سه‌ره‌تا له‌ دانانى ناونیشانى ئه‌م توێژینه‌وه‌یه‌، سوودم له‌ سوَسیولوژى ئه‌لمانى ماكس ڤێبه‌ر(1) وه‌رگرتووه‌ ، ئه‌گه‌ر سه‌یرى هه‌موو برِگه‌كانى ئه‌م بابه‌ته‌ بكه‌ین ، ده‌بینین هه‌ر هه‌مووى ده‌گه‌رِێته‌وه‌ بوَ پرسیارێكى سه‌نته‌رى كه‌ ئه‌ویش ئه‌وه‌یه‌: ئایا چ كاریزمایه‌ك (ئاینی یان سیاسى) زیاتر كاریگه‌رى به‌سه‌ر جڤاك و كوَمه‌لگاوه‌ هه‌یه‌؟ بێگومان له‌ مێژووى مروَڤایه‌تیدا ئه‌م قه‌یرانه‌ به‌رده‌وام بووه‌و هه‌ر به‌رده‌وامیش ده‌بێت ، قه‌یرانه‌كه‌ له‌ نێوان دوو لایه‌نه‌ (ئاین و ده‌وله‌ت- الدین والدوله‌)، (خوداو مروَڤـ- الله والإنسان)، (عه‌قل و سروش- العقل والنقل)، (ده‌سه‌ڵاتى ئاسمان و ده‌سه‌ڵاتى زه‌وى- السلطة السماوية والسلطة الأرضية)، (ده‌سه‌ڵاتى سیۆكراسى و ده‌سه‌ڵاتى كاتى- سلطة رجال الدين والسلطة الزمنية)، (ئاین و عیلمانیه‌ت - سه‌كیوله‌ریزم- الدین والعلمانیه‌)، (دین و دنیا - الدین والدنیا) ، (دین و مه‌ده‌نیه‌ت- الدین والمدنیه‌)، (ئاین وسیاسه‌ت-الدین والسیاسه‌)، (سه‌نته‌رى و پلورالیزم- المركزیه‌ والتعددیه‌) و (ئاین وزانست- الدین والعلم)..هتد.
له‌گه‌ل ئه‌وه‌دا قه‌یرانه‌كه‌ له‌ مێژوودا به‌سه‌ر هه‌ردوولادا شكاوه‌ته‌وه‌، هه‌ندىِ جار كاریزماى ئاینى سه‌ركه‌وتوو بووه‌و، هه‌ندى جاریش كاریزماى سیاسى ، به‌ڵام گومانى تێدا نییه‌ كاریزماى سیاسى له‌ هه‌موو كات و ساتێكدا لاوازه‌ به‌رامبه‌ر به‌ كاریزماى ئاینى ، چونكه‌ دووه‌میان خاوه‌ن میكانیزمێكى به‌هێزه‌، ئه‌ویش بریتییه‌ له‌ ئه‌یدولوژیه‌تى ئاینی كه‌ له‌سه‌رچاوه‌یه‌كى پیروَزه‌وه‌ وه‌رده‌گیرىَ ، واته‌: سه‌رچاوه‌ سه‌ره‌كیه‌كان ، چونكه‌ هه‌ر ئاینێك سه‌رچاوه‌ى خوَى هه‌یه‌، بوَ نموونه‌: سه‌رچاوه‌ى یه‌هودیه‌ت ته‌وراته‌ یان (هالاخا)(2) Halakhah ، له‌ مه‌سیحیه‌تدا ئینجیله‌، له‌ ئیسلامدا (قورئان وسوننه‌ت)ـه‌، له‌ هه‌موو ئاینێكدا ئه‌م سه‌رچاوه‌ پیروَزه‌ نه‌گوَرِه‌ هه‌یه‌، له‌كاتى دروست بوونى هه‌ر قه‌یرانێك له‌ نێوان دوو لایه‌ندا ، به‌ تایبه‌تى لایه‌نى ئاینی و لایه‌نى سیاسى، ئه‌وا لایه‌نگرانى لایه‌نى ئاینى یه‌كسه‌ر ده‌گه‌رِێنه‌وه‌ بۆ سه‌رچاوه‌كان ، هه‌ركاتىَ لایه‌نى به‌رامبه‌ر هزرو بۆچوونه‌كانى له‌گه‌ڵ ئاین نه‌گونجا ، ئه‌وكات به‌ دوو چه‌كى قورس ، شه‌رِێكى قورس ده‌ست پێده‌كات ، یه‌كه‌م (ته‌كفیر- هه‌رته‌قه‌- زه‌نده‌قه‌)، دووه‌م (حه‌لال كردنى خوێن) ، چونكه‌ سزاى هه‌ر لایه‌نێك كوشتنه‌ ئه‌گه‌ر له‌گه‌ڵ كاریزماى ئایینى نه‌گونجىَ ، بۆیه‌ له‌ مێژووى هه‌موو ئاینه‌كان ئه‌م جوَره‌ هه‌ڵوێسته‌ هه‌بووه‌، خه‌ڵكانێكى زۆر له‌سه‌ر بۆچوونێكى تایبه‌ت به‌ درِونده‌یى كوژراون.
دوواتر به‌ درێژى باسى ده‌كه‌ین.
كاریزماى ئاینى به‌رده‌وام له‌ سه‌نگه‌ردایه‌و ناهێڵێت كه‌س ببێته‌ هه‌رِه‌شه‌ به‌سه‌ریه‌وه‌، هه‌ر كاتىَ هه‌رِه‌شه‌ دروست بوو، ئه‌وا هه‌موو هه‌وڵێك ده‌خاته‌گه‌رِ بۆ رِووبه‌رِوو بوونه‌وه‌ى و، سه‌دان به‌ڵگه‌ ده‌هێنێته‌وه‌ تاوه‌كو ئه‌م لایه‌نه‌ له‌كوَمه‌لگادا رِیسوا بكات ، خه‌ڵك هانده‌دات تاوه‌كوخۆیان هه‌ست به‌ بڤه‌یى و ترسناكى ئه‌م لایه‌نه‌ بكه‌ن، جا هه‌ركاتىَ كۆمه‌ڵگا بووه‌ دوژمنى لایه‌نێك، ئه‌وا بوونى ئه‌م لایه‌نه‌ بىَ كه‌ڵك ده‌بێت و، له‌كوَمه‌لگادا شوێنى نامێنىَ، ئه‌مه‌ له‌ كاتێكدایه‌ كه‌ كاریزماى ئاینى خاوه‌ن ده‌سه‌ڵات بێت، به‌ڵام ئه‌گه‌ر خاوه‌نى ده‌سه‌ڵات نه‌بوو، ئه‌وا هه‌وڵ ده‌دات كاریگه‌رى خۆى له‌سه‌ر كاریزماى سیاسى - كه‌ خاوه‌ن ده‌سه‌ڵاته‌- دابنێت ، بۆیه‌ یه‌كه‌م هه‌وڵى ئه‌وه‌یه‌: هه‌ركاتىَ هه‌رِه‌شه‌ یان رِه‌خنه‌یه‌ك رِووبه‌رِووى بوه‌وه‌، قه‌ناعه‌ت به‌ كاریزماى سیاسى بێنێت كه‌ ئه‌م هه‌رِه‌شه‌یه‌ پیلانێكه‌ دژى ده‌سه‌ڵات، تاوه‌كو كاریزماى سیاسى بكاته‌ ئامرازێك بوَ پاراستنى خۆى، ئه‌م جۆره‌ هاوكارییه‌ به‌شێكه‌ له‌و فه‌لسه‌فه‌یه‌ى كه‌ عه‌بدولڵاى كورى موعته‌ز باسى ده‌كات و ده‌ڵێت: (الملك بالدین یبقى، والدین بالملك یقوى)(3)، واته‌: ده‌سه‌ڵات به‌ ئاین ته‌مه‌ن درێژ ده‌بێت و، ئاین به‌ده‌سه‌ڵات به‌هێز ده‌بیت، بۆیه‌ كاریزماى ئاینى پشتگیری له‌ده‌سه‌ڵات ده‌كات، چونكه‌ كاریزماكه‌ى به‌هێز ده‌بێت.
به‌پێچه‌وانه‌شه‌وه‌ كاریزماى سیاسى پشتگیرى له‌ كاریزماى ئاینى ده‌كات بۆ ئه‌وه‌ى ته‌مه‌نى كارزیماكه‌ى درێژ بێت، له‌م حاڵه‌ته‌دا هه‌ردووكیان ته‌واوكه‌رى یه‌كترن، به‌ڵام ئه‌گه‌ر كاریزماى ئاینى، هه‌ستى به‌ هاوكارى كاریزماى سیاسى نه‌كرد، ئه‌وا به‌ هه‌موو تواناكانى هه‌وڵ ده‌دات كونتروڵى بكات، خۆ ئه‌گه‌ر نه‌یتوانى ئه‌مه‌ بكات ، ئه‌وا قه‌یرانێكى گه‌وره‌ى بۆ دروست ده‌كات و، هه‌ندىَ جار ئه‌م قه‌یرانه‌ كاریزماكه‌ له‌نێو ده‌بات.
هه‌ركاتىَ كاریزمایه‌ك به‌سه‌ر ئه‌وه‌ى تردا زاڵ بوو، ئه‌وا ئه‌م كاریزما زاڵه‌ به‌ره‌و دكتاتۆریه‌ت هه‌نگاو ده‌نێت، چونكه‌ تازه‌ له‌ مه‌ترسى رزگارى بووه‌، رێگا نادات جارێكى تر كاریزمایه‌كى تر به‌رامبه‌رى بوه‌ستێت ، ئه‌گه‌ر هاتوو كاریزماى ئاینى زاڵ بوو ئه‌وا به‌ رِاى من زوَر ترسناك ده‌بێت، چونكه‌ له‌وكاته‌دا به‌ره‌و ئایدولوژیه‌ت و دكتاتوریه‌ت هه‌نگاو ده‌نێت و، كاریزماكه‌ى تر به‌كافرو هه‌رته‌قه‌ له‌قه‌ڵه‌م ئه‌دات.ماكس ڤێبه‌ر ده‌لێت: (له‌ سیسته‌مى سیاسیدا هه‌ركاتىَ كاریزماى ئاینى به‌هێزتر بوو، هه‌وڵ ده‌دات به‌ته‌واوى كونتروڵى بكات، كاتىَ سیسته‌مى سیاسى كاریزماى خوَى پێشاندا كه‌ تایبه‌ته‌ به‌خۆى، لایه‌نه‌ ئاینیه‌كه‌ هه‌وڵ ده‌دات سیسته‌مى سیاسى به‌ كردارێكى شه‌یتانى له‌ قه‌ڵه‌م بدات)(4).
ئه‌بێت ئه‌وه‌ بزانین ئه‌وه‌ى كه‌ لێردا باسى لێوه‌ ده‌كه‌ین قه‌یرانێكه‌ له‌ نێوان دوو جۆره‌ عه‌قڵدا، عه‌قلى ئاینی و عه‌قلى زانستى، واته‌ تێگه‌یشتنى (حاخامه‌كان له‌ ته‌ورات) و (قه‌شه‌كان له‌ ئینجیل) و(فه‌قیهه‌كان له‌ قورئان وسوننه‌ت)، ئه‌م تێگه‌یشتنه‌ به‌ هیچ شێوه‌یه‌ك نابێته‌ بنه‌ما بۆ رِه‌ت كردنه‌وه‌ى لایه‌نه‌كه‌ى تر، واته‌ عه‌قلى زانستى.
به‌ڵكو ته‌نیا ده‌قه‌كانى ئایین مافى ئه‌وه‌یان هه‌یه‌ لایه‌نه‌كه‌ى تر رِه‌ت بكه‌نه‌وه‌، به‌ مه‌رجىَ ئه‌م ده‌قانه‌ رِوون و ئاشكراو رِاست بن، كێشه‌كه‌ له‌وه‌دایه‌ هه‌ركه‌سێك به‌ناوى ئاینه‌وه‌ ده‌بێته‌ قازى و وته‌بێژو پارێزه‌ر، كه‌ ئاینه‌كه‌ هیچ پێویستى پىَ نییه‌و، ئه‌وه‌ى ئه‌و به‌رگرى لێده‌كات ئاین نییه‌، به‌ڵكو تیگه‌یشتنى ئه‌وه‌ بۆ ئاین و، قابیلى هه‌ڵه‌یه‌و، مه‌عێوم نیه‌ وه‌كو ده‌قه‌كانى ئاین.
له‌ مه‌سیحیه‌تدا پاپا به‌ ناوى ئاینه‌وه‌ برِیارى كوشتنی بۆ چه‌نده‌ها زاناى لێهاتوو وبیرمه‌ندو هزرڤان ده‌ركرد، چونكه‌ عه‌قڵیان عه‌قڵى زانستى بوو، له‌گه‌ڵ عه‌قلى ئاینى نه‌ده‌گونجا، به‌ڵام ده‌بێت ئه‌وه‌ بزانین كه‌ ئه‌مه‌ عه‌قلى ئاینى نه‌بووه‌، به‌ڵكو عه‌قلى پیاوانى ئاینی بووه‌.
ئێمه‌ ده‌مانه‌وێت زیاتر جه‌خت له‌سه‌ر ئاینی ئیسلام بكه‌ینه‌وه‌، له‌ئیسلامدا سه‌رچاوه‌ى سه‌ره‌كی (قورئان و سوننه‌تى رِاسته‌) ، جگه‌ له‌م دوو سه‌رچاوه‌یه‌ ئه‌وانى تر هه‌مووى رِاو بۆچوونن، واته‌: تێگه‌یشتنى فه‌قیهه‌كانه‌، ئه‌وانیش قابیلى هه‌ڵه‌ن، كه‌واته‌ هه‌ر رِاو بۆچوونێك مه‌زهه‌به‌، مه‌زهه‌بیش یان لایه‌نگرى ده‌بێت ، وه‌كو هه‌ر هه‌شت مه‌زهه‌ب: (حه‌نه‌فى، مالكى، شافعی، حه‌نبه‌لى، زاهرى، زه‌یدى، جه‌عفه‌رى، ئیبازی) یان لایه‌نگرى نییه‌، وه‌كو مه‌زهه‌بی ئه‌وزاعی و سوفیانى سه‌ورى و سوفیانى كورى عویه‌ینه‌ و، زوَر زاناى تر له‌ میژووى ئیسلامدا ، ئه‌وانه‌ى زۆر ناسراون به‌ تایبه‌تى هه‌ر چوار مه‌زهه‌به‌كه‌، خاوه‌نى لایه‌نگرانى زۆرن له‌ جیهانى ئیسلامیدا، ته‌نانه‌ت گه‌یشته‌ رِاده‌یه‌ك هه‌ر خاوه‌ن مه‌زهه‌بێك مه‌زهه‌به‌كه‌ى خۆى به‌حه‌ق بزانىَ و ئه‌وه‌ى ترى به‌ نارِاست له‌قه‌ڵه‌م بدات ، له‌ زۆرێك له‌ وڵاتانى جیهانى ئیسلامى، چوار میحراب له‌ یه‌ك مزگه‌وتدا بوونیان هه‌بووه‌، ئێستاش له‌ شارى موسڵ هه‌رماون، له‌ مالیزیا شافعیه‌كان نوێژى ئیواره‌ ده‌كه‌ن، پاش چه‌ند ساتێك حه‌نه‌فیه‌كان ده‌ست به‌ نوێژى ئێواره‌ ده‌كه‌ن.
ئه‌م مه‌زهه‌بیه‌ته‌ گه‌یشته‌ رِاده‌یه‌ك كه‌ خه‌ڵك ئاگاى له‌ سه‌رچاوه‌ سه‌ره‌كیه‌كان نه‌مێنێ ، به‌ڵكو ته‌نیا خه‌ریكى شرۆڤه‌ كردنى مه‌زهه‌ب و ده‌قه‌كانى بن ، كێشه‌كه‌ ته‌شه‌نه‌ى كرد تا گه‌یشته‌ ئه‌وه‌ى مه‌زهه‌ب ببێته‌ ئاین ، كاتىَ مه‌زهه‌بیش ده‌بێته‌ ئاین، واته‌: ئه‌وه‌ى له‌ ده‌ره‌وه‌ى بازنه‌ى مه‌زهه‌بدایه‌ ، ئه‌وا له‌ ده‌ره‌وه‌ى بازنه‌ى ئاینه‌، بۆیه‌ زوَر جار یه‌كتریان تاوانبار ده‌كردو، مزگه‌وتى مه‌زهه‌به‌كه‌ى تریان به‌كه‌نیسه‌ وێنا ده‌كرد، هه‌ندێك ده‌یانگوت: ئه‌گه‌ر ده‌سه‌ڵاتم هه‌بوایه‌ سه‌رانه‌م له‌ لایه‌نگرانى مه‌زهه‌به‌كه‌ى تر وه‌رده‌گرت.
پێم وایه‌ ئه‌گه‌ر هه‌ڵسوكه‌وتى لایه‌نگرانى مه‌زهه‌بێكى دیاریكراو له‌گه‌ڵ لایه‌نگرانى مه‌زهه‌به‌كه‌ى تر به‌م شێوه‌یه‌ بێت ، چۆن ده‌توانین ده‌وڵه‌ت له‌سه‌ر بنه‌ماى مه‌زهه‌ب دروست بكه‌ین؟!
بێگومان ئه‌مه‌ ده‌بێته‌ كاره‌سات بۆ كۆمه‌لگا.
وشه‌ى عیلمانیه‌ت Secularism له‌ بنه‌رِه‌تدا وشه‌یه‌كى یۆنانیه‌و له‌ په‌یڤى Saeculum هاتووه‌، ئه‌ویش سىَ ماناى هه‌یه‌، كه‌ بریتین له‌ (سه‌رده‌م ، كات ، جیهان) واته‌: Secolo, Siglo, Siecle كه‌ هه‌رسێكیان نزیكن له‌ یه‌كترو له‌ هه‌ر پێنج زمانه‌ گروپه‌ لاتینیه‌كان وه‌رگیراوه‌ Latin Groups كه‌ بریتیین له‌ زمانى (فه‌ره‌نسى، ئیتالى، پورتوگالى، ئینگلیزی و ئه‌لمانى)، واته‌: سه‌ده‌ى عیلمانیه‌ت، كات و ساتى عیلمانیه‌ت و جیهانى عیلمانیه‌ت.
له‌ ده‌ستپێكدا عیلمانیه‌ت به‌رهه‌مێكى هزرى بوو دژ به‌ كه‌نیسه‌ى كاسولیكى Catholic Church، واته‌: كه‌نیسه‌ى دایك.
كه‌نیسه‌ى كاسولیك عیلمانیه‌تى دروست كرد، یان بلێین: عیلمانیه‌ت كاردانه‌وه‌ى كه‌نیسه‌ بوو، چونكه‌ ئه‌گه‌ر به‌وردى مێژووى كه‌نیسه‌ى كاسولیك له‌ ئه‌ورپا بخوێنینه‌وه‌، ده‌بینین كه‌وا كه‌نیسه‌ چ دژایه‌تیه‌كى توندى به‌رامبه‌ر تیوریه‌كانى زانستى ئه‌و سه‌رده‌مه‌ كردووه‌ Scientism، هه‌ر بزاڤێكى زانستى دروست ئه‌بوو، ئه‌وا به‌كوفرو زه‌نده‌قه‌(الهرطقة) Heretic له‌قه‌ڵه‌م ده‌درا، به‌ تایبه‌تى ئه‌گه‌ر له‌گه‌ڵ بیرو بۆچوونى كه‌نیسه‌ نه‌گونجا بوایه‌، نموونه‌ش له‌سه‌ر ئه‌مه‌ زوَرن، بۆ نموونه‌ قه‌شه‌ (جوَن هه‌س 1445ز) John Huss زوَر رِه‌خنه‌ى له‌پیاوانى ئایینى كه‌نیسه‌ ده‌گرت، بۆیه‌ به‌ زیندوویى سوتاندیان، دواى چوارده‌ ساڵ كاردینال (پیران) له‌كۆبونه‌وه‌ى دووه‌مى ڤاتیكان كه‌ له‌نێوان ساڵه‌كانى (1962-1965) به‌سترا ، وه‌ك تاوانێكى كه‌نیسه‌ى كاسولیك دژى قه‌شه‌ (جوَن) له‌ سه‌ده‌ى پانزده‌ باسى له‌م رِووداوه‌ كرد .
(5)
له‌نیوه‌ى سه‌ده‌ى شانزده‌ تا سه‌ره‌تاكانى سه‌ده‌ى حه‌ڤده‌، بزاڤى زانستى Scientism دروست بوو، زاناى كوسمولوژى هۆڵه‌ندى (كوپرنیكوس1543ز) Copernicus تیورێكى زانستى دۆزیه‌وه‌و له‌په‌رتوكه‌كه‌یدا(حركه‌ الإجرام السماویه‌) دژى بۆچوونه‌كانى كه‌نیسه‌ى كاسولیك ده‌دوێت، تیوره‌كه‌ ده‌ڵێت: زه‌وى سه‌نته‌رى گه‌ردوون نیه‌و، زه‌وى به‌ ده‌ورى خۆیدا ده‌سورێته‌وه‌، هه‌روه‌كو چۆن به‌ده‌ورى خۆریشدا ده‌سوورێته‌وه‌، به‌پێچه‌وانه‌ى رِاى ئه‌رستۆ(322 پ.ز) Aristotle.
ئه‌م بۆچوونه‌ى (كوپرنیكوس) له‌گه‌ڵ بۆچوونى كه‌نیسه‌ ناگونجێت، بۆیه‌ په‌رتوكه‌كه‌ى خرایه‌ لیستى رِه‌شه‌وه‌و، قه‌ده‌غه‌ كرا.
(6) (كارین ئارمسترونگ)ده‌لێت: تیوره‌كه‌ى (كوپرنیكوس) تیگه‌یشتنه‌ كلاسیكیه‌ى كه‌نیسه‌ى رِووخاند، هه‌رچه‌نده‌ تیوریه‌كه‌ى (كوپرنیكوس) ته‌واویش نه‌بوو، پاشان زاناى فیزیكى (كیپلر)ى ئه‌لمانى (1630ز) توانى به‌ به‌ڵگه‌ بیسه‌لمینێت، به‌ڵام زاناى كوسمولوژى (گالیلۆ 1642ز) Galilee Galileo به‌ پراكتیكى توانى تیوریه‌كه‌ ته‌واو بكات، كاتێك گالیلو له‌ ساڵى(1612ز) تیوریه‌كه‌ى بڵاوكرده‌وه‌، كێشه‌یه‌كى گه‌وره‌ى دروست كردو، له‌ هه‌موو ئه‌ورپا ده‌نگى دایه‌وه‌، به‌ڵام كه‌نیسه‌ توانى (گالیلو) بێده‌نگ بكات و له‌ بۆچوونه‌كانى په‌شیمان بكاته‌وه‌.
(7) پاشان(برونو) Giordano Bruno هات به‌رگرى له‌ تیورى (گالیلو) كرد، به‌ڵام ئه‌ویش له‌ده‌ستى كه‌نیسه‌ رزگارى نه‌بوو، (برونو) بۆماوه‌ى شه‌ش ساڵ زیندانى كرا، پاشان له‌ساڵى (1600ز) به‌ زیندوویى سوتێنرا، به‌ڵام ئه‌م زانایه‌ هه‌رگیز له‌ بۆچوونه‌كانى په‌شیمان نه‌بوه‌وه‌، به‌ڵكو به‌رده‌وام به‌رگرى لێده‌كرد.
(8)
سه‌ره‌رِاى هه‌رِه‌شه‌كانى كه‌نیسه‌ى كاسولیك، بزاڤى زانستى به‌رده‌وام خه‌باتى ده‌كرد، بۆیه‌ (ئیسحاق نیوتن 1727ز) Isaac Newton تیورێكى ترى دوَزیه‌وه‌، كه‌ بریتى بوو له‌ تیورى (جاژبیه‌ الڕرچ)، كه‌ ئه‌ویش دیسان له‌گه‌ل بیرى كه‌نیسه‌ نه‌ده‌گونجا.
(9)
بێگومان له‌و قه‌یرانه‌دا بزاڤى زانستى سه‌ركه‌وتنى به‌ده‌ستهێنا، چونكه‌ ناكرىَ شتێك رِه‌ت بكه‌ینه‌وه‌ كه‌ له‌سه‌ر بنه‌ماى زانست دامه‌زرا بێت، واته‌: عیلمانیه‌ت شتێكى زه‌روری بوو دژى كه‌نیسه‌، چونكه‌ كه‌نیسه‌ بوبوه‌ كۆسپێك له‌سه‌ر رێگاى زانست و پێشكه‌وتندا، تا گه‌یشته‌ ئه‌وه‌ى كه‌سێكى وه‌كو (فردریك نیتچه‌1900م) Friedrich Nietzsche بڵێت: خودا مردووه‌(مات الإله) God Is Dead (10) یان له‌كاتى نه‌خوَشیه‌كه‌یدا به‌ خوشكى بڵێت: نه‌هێله‌ قه‌شه‌یه‌ك بێته‌ سه‌ر قه‌برم و چه‌ند دروَیێك بكات، من ده‌مه‌وىَ به‌بىَ ئاین (مولحید) بمرم (11)، بۆیه‌ (نیتچه‌) به‌ دامه‌زرێنه‌رى نیهیلیزم Nihilism داده‌نرێت(12)، هه‌مان هزر لاى فه‌یله‌سوفى فه‌ره‌نسى (جۆن پۆل سارته‌ر 1905ز) Jean Paul Sartre دروست بوو ، كاتىَ ده‌لێت: پێویسته‌ خودایه‌تى به‌ هه‌موو شێوه‌یه‌ك رِه‌ت بكه‌ینه‌وه‌، چونكه‌ دژى ئازادى ئێمه‌یه‌.
هه‌روه‌ها (ئه‌لبیر كامو 1960) پێى وایه‌ باوه‌رِ نه‌بوون به‌خودا وا له‌ ئێمه‌ ده‌كات كه‌ هه‌موو ته‌ركیزو خوَشه‌ویستیمان ته‌نیا بۆ مروڤـ بێت.
(13)
دواى ئه‌و هه‌موو كێشه‌یه‌ بزاڤێك دروست بوو به‌ ناوى (قوتابخانه‌ى رِه‌خنه‌ له‌ ده‌قه‌كان) واته‌: رِه‌خنه‌ له‌ ده‌قه‌كانى (ته‌ورات و ئینجیل) (العهد القدیم والعهد الجدید)The Old Testament and The New Testament، بوَ ئه‌وه‌ى لێكولینه‌وه‌ له‌ ئایینه‌كان بكرێت، به‌تایبه‌تى له‌مه‌سیحیه‌ت، كه‌ ئه‌وكات ته‌نیا كاسولیك هه‌بوو، له‌بوارى هزریشدا هێشتا بزاڤى پروتستانتى مارتن لوسه‌رى ئه‌لمانىProtestantism له‌دایك نه‌بوبوو، له‌وانیش په‌یرِه‌وانى قوتابخانه‌ى رادیكالى كه‌ له‌ ژێر كاریگه‌رى فه‌لسه‌فه‌ى فردریك هیگل(1831ز) Friedrich Hegel كاریان ده‌كرد، له‌كاتێكدا (دێیڤید ستراوس 1831ز) David Strauss په‌رتوكێكى له‌سه‌ر ژیانى مه‌سیح (د.خ) نووسى The Life of Jesus ، له‌م په‌رتووكه‌دا گووتى: ئه‌وه‌ى له‌(ئینجیل)دا هاتووه‌ زۆربه‌ى بىَ بنه‌مایه‌.
له‌مه‌ش خراپتر (برونو) ده‌ڵێت: مه‌سیح كه‌سایه‌تیه‌كى میسولوژیه‌ Mythology واته‌: خورافى یه‌و، هیچ رِاستیێك بۆ بوونى نیه‌.
(14)
كه‌واته‌ عیلمانیه‌ت له‌ژینگه‌یه‌كى ناته‌ندروست له‌دایك بووه‌، چونكه‌ هه‌موو بزاڤه‌ زانستیه‌كان دژى سه‌نتره‌لیزمى كاسولیك بوون، هه‌ر بۆیه‌ عیلمانیه‌ت وه‌كو بزاڤێكىَ ئه‌یدولوژى دژى ئاین دروست بوو، به‌ڵام نابێت ئه‌وه‌مان له‌بیر بچێت كه‌ عیلمانیه‌ت له‌دژایه‌تى كاسولیكه‌وه‌ ده‌ستى پێكرد بۆ دژایه‌تى كردنى هه‌موو ئاینێك به‌بىَ جیاوازى، چونكه‌ له‌ هزرى عیلمانیه‌ته‌وه‌ بیرۆكه‌یه‌ك دروست بوو ، كه‌ هه‌رچى ئایینه‌ بریتییه‌ له‌ده‌زگایه‌كى پاشكه‌وتوو، كه‌ چه‌ند پیاوێكى دلرِه‌ق و خوێنمژو خۆپه‌رست به‌رێوه‌ى ده‌به‌ن بوَ دژایه‌تى كردنى زانست و عه‌قل و ئازادى و جوانى و شارستانیه‌ت و پێشكه‌وتن، هه‌ر بۆیه‌ (دێڤید ستراوس David Strauss كه‌ پێشتر باسمان لێوه‌كرد ده‌لێت: (ترسناكترین شت له‌سه‌ر مروَڤایه‌تى ئاینه‌ ئاسمانیه‌كانن).
(15)
هه‌رچه‌نده‌ ئه‌مه‌ له‌دژایه‌تى كردنى مه‌سیحیه‌ته‌وه‌ ده‌ستى پێكردووه‌، به‌ڵام هه‌موو ئاینه‌كان دووچارى ئه‌م قه‌یرانه‌ بوون، له‌ ئیسلامیشدا تائیستا هه‌ر به‌رده‌وامه‌، بۆیه‌ به‌پێویست ده‌زانم ئه‌م بابه‌ته‌ زیاتر شروڤه‌ بكه‌ینه‌وه‌.
من برِوام وایه‌ نه‌ئیسلامیه‌كان له‌عیلمانیه‌ت گه‌یشتوون، نه‌ خودى ئه‌وانه‌ى كه‌ به‌ عیلمانی خۆیان پێشان ده‌ده‌ن، له‌ عیلمانیه‌ت گه‌یشتوون، هوَیه‌كه‌شى ده‌گه‌رِێته‌وه‌ بۆ چه‌ند فاكته‌رێك:
یه‌كه‌م: ئیسلامیه‌كان بوَ تێگه‌یشتن له‌ عیلمانیه‌ت ئه‌و سه‌رچاوانه‌ به‌كاردێنن كه‌ سه‌ر به‌رِه‌وتى توندو فه‌نده‌مه‌نته‌لیزمن و، هیچ بنه‌مایه‌كى زانستى و ئه‌كادیمیان پێوه‌ دیار نییه‌، به‌ڵكو زیاتر په‌رتووكى ئاموژگارى و بانگخوازین.
دووه‌م: تا ئێستا ئیسلامیه‌كان له‌ كوردستان سه‌ربه‌خۆیى هزرى و مه‌عریفى خۆیان رِانه‌گه‌یاندووه‌، بۆیه‌ زۆربه‌ى برِیارو هزرو فه‌تواو بۆچوونه‌كانیان ته‌نیا لاسایى كردنه‌وه‌ى جیهانی عه‌ره‌بى و ئیسلامیه‌، ئه‌مه‌ش به‌ رِاستى له‌ جیهانى مه‌عریفیدا ئاریشه‌یه‌كى گه‌وره‌ دروست ده‌كات.
هه‌روه‌ها ئه‌وانه‌ش كه‌ خۆیان به‌ عیلمانی ده‌ناسێنن ، ئه‌و سه‌رچاوانه‌ به‌كار دێنن كه‌ زوَربه‌یان دژى ئاینن ، زوَربه‌ى ئه‌و سه‌رچاوانه‌ش ئه‌كادیمی و زانستى نین ، بۆیه‌ ده‌ڵێم: ئه‌و عیلمانیه‌ته‌ى كه‌ ئیسلامیه‌كان به‌ كوفرو زه‌نده‌قه‌ له‌ قه‌ڵه‌مى ده‌ده‌ن، بریتییه‌ له‌ عیلمانیه‌تى گشتگیرو هه‌مه‌لایه‌ن Desacralization واته‌: هه‌وڵدان بۆ سرِینه‌وه‌ى پیرۆزیه‌تى له‌ هه‌ر شتێكى پیروَز، به‌ عه‌ره‌بى پىَ ده‌گوترێت: (نزع القداسه‌ مما هو مقدس)، هه‌روه‌ك چۆن (ماكس ڤێبه‌ر 1920ز) Max Weber له‌نووسینه‌كانیدا ئه‌مه‌ى باس كردووه‌، ئه‌مه‌ش بێگومان هه‌موو بنه‌ماكانى ئاین ده‌گرێته‌وه‌، هه‌ر ئه‌م جۆره‌ عیلمانیه‌ته‌یه‌ كه‌ بزاڤى فه‌نده‌مه‌نته‌لیزمى ئاینى دروست ده‌كات، بۆیه‌ (كارین ئارمسترونگ) ده‌ڵێت:(فه‌نده‌مه‌نته‌لیزمه‌كان به‌رده‌وام هه‌ست به‌وه‌ ده‌كه‌ن كه‌ له‌ شه‌رِدان دژى هه‌ر هێزێك كه‌ هه‌رِه‌شه‌ى بنه‌ما پیروَزه‌كانى ئاین ده‌كات).
(16)
ئه‌و عیلمانیه‌ته‌ى كه‌ هه‌ندێك له‌ هزرڤانان به‌ ئاسایی له‌ قه‌ڵه‌مى ده‌ده‌ن و، به‌ شتێكى رِه‌واى ده‌زانن و ، هیچ دژایه‌تیێك له‌نێوان ئه‌وو ئایندا نابینن، بریتییه‌: له‌عیلمانیه‌تى (جزئی) Secularism، كه‌واته‌: ئه‌گه‌ر مه‌به‌ستى عیلمانیه‌كان جۆرى یه‌كه‌مه‌ واته‌:(عیلمانیه‌تى گشتگیر) ئه‌وه‌ بێگومان جێگاى قبوڵ نیه‌ له‌كوَمه‌ڵگاى كوردیدا، خۆ ئه‌گه‌ر مه‌به‌ستیش له‌ عیلمانیه‌ت جیا كردنه‌وه‌ى ئاین بێت له‌ سیاسه‌ت یان له‌ ده‌وڵه‌ت، به‌ برِواى من شتێكى ئاساییه‌، ئه‌مه‌ش له‌به‌ر چه‌ند هۆیێك.
دووه‌م: به‌و میكانیزمه‌ ده‌توانین پیروَزى ئاین بپارێزین ، به‌مه‌ش كاریگه‌رى ئاین وه‌كو خۆى ده‌مێنێته‌وه‌ به‌سه‌ر كوَمه‌ڵگادا، چونكه‌ ئاین هێزیكى رِوحى زۆر كاریگه‌ره‌ به‌سه‌ر كۆمه‌ڵگاوه‌، بۆیه‌ ده‌بێت ئه‌م كاریگه‌ریه‌ وه‌كو خۆى به‌ سروشتى بمێنێته‌وه‌و كه‌س مافى ئه‌وه‌ى نه‌بێت ده‌ستكارى بكات.
مه‌به‌ستى سه‌ره‌كى له‌ رِه‌ت كردنه‌وه‌ى نموونه‌ى خیلافه‌تى عوسمانى بۆ میسر له‌لایه‌ن ریفۆرمخوازانى وه‌كو(عه‌لى عبدالرازق 1966ز)(17) ئه‌وه‌بوو، تاوه‌كو ئاین نه‌بێته‌ گه‌مه‌یه‌ك به‌ده‌ستى سیاسه‌تمه‌دارانه‌وه‌و، لایه‌نه‌ روحیه‌كه‌ى به‌ جوانى بمێنێته‌وه‌و ناشرین نه‌بێت.
(18)
سێهه‌م: به‌م میكانیزمه‌ واته‌ جیا كردنه‌وه‌ى ئاین له‌ سیاسه‌ت ، هه‌روه‌ك (ولیه‌م ماكلولین) ده‌لێت: مروَڤ ئازاد نابێت له‌ ئاین ، به‌ڵكو ئاین ئازاد ده‌بێت له‌ مروڤ ، (هه‌نتگتون)یش Samuel P .Huntington له‌ كتێبه‌كه‌یدا باسى كردووه‌.
(19) كه‌واته‌: مروَڤ پێویستى به‌ ئاینه‌، نه‌ك ئاین پێویستى به‌ مرۆڤه‌، ئه‌گه‌ر ئاین ئازاد بێت له‌ مروڤ ، خۆى كاریگه‌رى پوَزه‌تیڤ دروست ده‌كات، به‌ڵام كه‌ ئازاد نه‌بوو له‌ مروَڤ ، ئه‌وا بێگومان كاریگه‌رى نه‌گه‌تیڤى ده‌بێت له‌سه‌ر كوَمه‌لگا، هه‌روه‌ك چوَن ئیستا ئاین بووه‌ته‌ شتێكى ناشرین، ئه‌مه‌ش دواى ئه‌وه‌ دێت كه‌ خه‌ڵكانێك ئازادى ئاینیان پێشێل كرد.
ئه‌گه‌ر سه‌یرى هه‌ندێك وڵاتى وه‌كو ئه‌مریكا بكه‌ین ، ده‌بینین مه‌سیحیه‌ت (مه‌زهه‌بى پروتستنتیزم) یه‌كه‌م ئایینه‌ له‌ رِووى هه‌وادارو لایه‌نگرانه‌وه‌، به‌ڵام تاكو ئیستا هیچ ئاینێك له‌م وڵاته‌ ئاینى فه‌رمى نیه‌، چونكه‌ له‌ ده‌ستورى ئه‌مریكادا ئاین شتێكى تاكى و ئاره‌زووى كه‌سیه‌و، هیچ فورمێكى فه‌رمى و ده‌ستورى پێوه‌ دیار نیه‌، وه‌كو چۆن له‌ زوَربه‌ى وڵاتان ئه‌م ئاینه‌ به‌ ئاینى فه‌رمى وڵات ده‌ناسێنرىَ ، له‌گه‌ڵ ئه‌وه‌شدا له‌و وڵاتانه‌ى كه‌ ئاین به‌ فه‌رمى نه‌ناسێنراوه‌ ئاین زیاتر گه‌شه‌ى كردووه‌، به‌ به‌راورد له‌گه‌ڵ ئه‌و ولاتانه‌ى كه‌ ئاین به‌ فه‌رمى ناسێنراوه‌ له‌ ده‌ستوردا.
جه‌مال به‌ننا(برا بچوكى حه‌سه‌ن به‌ننا) ده‌لێت: (ئیسلام بریتییه‌ له‌ دین و نه‌ته‌وه‌، نه‌ك دین و ده‌وڵه‌ت )، ئه‌مه‌یان ناونیشانى كتێبه‌كه‌یه‌تى (الإسلام دین وڕمه‌، ولیس دینا ودوله‌)، بۆیه‌ برهان غلیون(سه‌روَكى پێشووى ئه‌نجومه‌نى نیشتمانى سوریا) ده‌ڵێت: (ئیسلام له‌كاتى حه‌سه‌ن به‌ننا دین و دونیا بوو، پاشان له‌لایه‌ن سه‌ید قوتب و عومه‌ر عبدالرحمانه‌وه‌ بوو به‌ دین و ده‌وڵه‌ت(20) ، (حه‌سه‌ن به‌ننا) كه‌ ده‌ڵێت: ئیسلام قورئان و شمشێره‌، دژى ده‌ستورى میسرى (1923ز) نه‌بوو، به‌ هیچ شێوه‌یه‌كیش خوَى له‌كۆمه‌ڵگاى عه‌ره‌بى نه‌سرِی بووه‌، كه‌چى كه‌سێكى وه‌كو (سه‌یید قوتب) هه‌مووى ئه‌وانه‌ (نه‌ته‌وایه‌تى، ودیموكراسى، وسوَشیالیستى) به‌كوفر قه‌ڵه‌م ده‌دات.
(21)
به‌ برِواى من له‌لای (حه‌سه‌ن به‌ننا) ئیسلام دین و ده‌وڵه‌ته‌، ئه‌گه‌ر نامیلكه‌كانى بخوێنینه‌وه‌ به‌رِوونى ئه‌مه‌مان بۆ به‌ده‌رده‌كه‌وىَ، به‌ڵام وه‌كو (سید قوتب) و(عمر عبد الرحمن) و ئه‌وانى تر باسى نه‌كردووه‌، چونكه‌ خه‌مى (حه‌سه‌ن به‌ننا) ته‌نیا ئه‌وه‌بوو بزاڤێكى سیاسى كۆمه‌ڵایه‌تى دروست بكات بۆ پاراستنى ئاینى ئیسلام و، رِووبه‌رِوو بوونه‌وه‌ى دوژمنانى ئیسلام به‌گوێره‌ى هزرو وبۆچوونى ، واته‌: گه‌رِاندنه‌وه‌ى خیلافه‌ت، به‌ڵام ئه‌مه‌ رِاسته‌ كه‌ ده‌لێن: ئیسلام دین و دنیایه‌، نه‌ك دین و ده‌وڵه‌ت، ئه‌مه‌ش به‌ رِوونى به‌دیار ده‌كه‌وىَ كاتىَ ده‌بینین له‌ مێژووى ئیسلامدا هیچ ده‌وڵه‌تێك به‌ناوى ئیسلامه‌وه‌ له‌سه‌ر زه‌وى دروست نه‌بووه‌، ته‌نیا ده‌وڵه‌تى پێغه‌مبه‌ر(د.خ) نه‌بێت، ئه‌مه‌ش شتێكى ئاساییه‌، هه‌ر چه‌نده‌ ئه‌ویش ده‌وڵه‌تى ئیسلامى نه‌بوو وه‌ك ناو، به‌ڵكو ده‌وڵه‌تى پێغه‌مبه‌ر بوو (د.خ)، كه‌ له‌سه‌ر بنه‌ماى سروش (وه‌حى) (قورئانى پیروَز وسوننه‌ت) دامه‌زرابوو، چونكه‌ هه‌موو برِیاره‌كانى پێغه‌مبه‌ر له‌ خواوه‌ نه‌بوون، به‌ڵكو هه‌ندێكیان ئیجتهادى خۆى بوون، بۆیه‌ هه‌ڤاڵانى پێغه‌مبه‌ر(د.خ) به‌ پێغه‌مبه‌ریان ده‌گووت: ئه‌ى پێغه‌مبه‌رى خودا، ئه‌مه‌ رِاى تۆیه‌ یان له‌ خواوه‌یه‌، واته‌ (وه‌حییه‌)؟ نموونه‌مان له‌سه‌ر ئه‌م بابه‌ته‌ زوَره‌ ، پرسیار ئه‌وه‌یه‌: بوَچى هه‌ڤاڵانى پێغه‌مبه‌ر(د.خ) ئه‌م پرسیاره‌یان لێده‌كرد؟ چونكه‌ ده‌یانزانى ئه‌گه‌ر وه‌حى نه‌بیت ، ئه‌وه‌ رِاى پێغه‌مبه‌ره‌و قابیلى هه‌ڵه‌و رِه‌خنه‌شه‌، به‌ڵام ئه‌گه‌ر وه‌حى بێت ئه‌وه‌ پێویسته‌ بىَ ده‌نگ لێ بكرێت و به‌ رِه‌هایی قبوڵ بكرێت، ئێمه‌ له‌ مێژوودا ده‌وڵه‌تى خوله‌فاى راشیدینمان هه‌یه‌، ده‌وڵه‌تى ئومه‌وى، ده‌وڵه‌تى عه‌باسى و ده‌وڵه‌تى عوسمانى و... هتد.
كه‌ بێگومان هه‌موویان له‌سه‌ر بنه‌ماى ئیجتیهاد دروست بوونه‌، به‌ڵام له‌چوارچێوه‌ى ئیسلامدا بوون ، ده‌توانین بڵێین: ده‌وڵه‌تى موسلمانان ، نه‌ك ده‌وڵه‌تى ئیسلامى، چونكه‌ یه‌كه‌میان له‌سه‌ر بنه‌ماى ئیجتیهادى فه‌قیهه‌كان دامه‌زراوه‌، به‌ڵام دووه‌میان له‌سه‌ر بنه‌ماى ئاین دامه‌زراوه‌، كه‌ له‌م حاڵه‌ته‌دا نابێت ده‌رگاى ئیجتیهاد بكرێته‌وه‌، ئه‌مه‌ش هه‌ڵه‌یه‌، چونكه‌ هیچ یه‌كێك له‌ خه‌لیفه‌كان ئه‌وه‌ی نه‌كردووه‌، كه‌ بێگومان بۆ قورئان و سوننه‌ت له‌ ئێمه‌ دلسوَز تر بوون و زانا تریش بوون تیایاندا، كاتىَ خه‌لیفه‌ ئه‌بو به‌كر(ر.خ) هاته‌ سه‌ر حوكم، گووتى: ئه‌گه‌ر ئێوه‌ ده‌تانه‌وىَ وه‌كو پێغه‌مبه‌رى خودا (د.خ) حوكم بكه‌م، ئه‌وا ناتوانم، چونكه‌ پێغه‌مبه‌ر (د.خ) به‌نده‌یێك بوو خوا به‌ ناردنى وه‌حی یارمه‌تى ده‌دا، به‌مه‌ش هه‌میشه‌ پارێزراو بوو، به‌ڵام من مروَڤم ، شه‌یتانێك هه‌یه‌ هه‌میشه‌ رِێگام لێده‌گرێ .
(22)
ئه‌گه‌ر كه‌سێك ئه‌م ئایه‌تانه‌ بكاته‌ به‌ڵگه‌ له‌سه‌ر ئه‌وه‌ى كه‌ ئه‌بێت ده‌وڵه‌تێكى ئاینی دروست بكرێت، بوَ نموونه‌: خواى گه‌وره‌ ده‌فه‌رمووێت: ( وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الْكَافِرُونَ) ، (وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الظَّالِمُونَ) ، (وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الْفَاسِقُونَ).
(23)
ئه‌وا ده‌بێت ئه‌وه‌ بزانێت كه‌ ئه‌م ئایه‌تانه‌ باس له‌ حوكم و خیلافه‌ت و ده‌وڵه‌ت ناكه‌ن ، به‌ڵكو باس له‌ (القضاء) ده‌كه‌ن، چونكه‌ ئه‌گه‌ر سیاقى ئایه‌ته‌كان بخوێنینه‌وه‌ ده‌بینین باس له‌ جوله‌كه‌و مه‌سیحیه‌كان ده‌كه‌ن،(24) خواى گه‌وره‌ ده‌فه‌رمووێت: (وَكَيْفَ يُحَكِّمُونَكَ وَعِنْدَهُمُ التَّوْرَاةُ فِيهَا حُكْمُ اللَّهِ ثُمَّ يَتَوَلَّوْنَ مِنْ بَعْدِ ذَلِكَ وَمَا أُولَئِكَ بِالْمُؤْمِنِينَ، إِنَّا أَنْزَلْنَا التَّوْرَاةَ فِيهَا هُدًى وَنُورٌ يَحْكُمُ بِهَا النَّبِيُّونَ الَّذِينَ أَسْلَمُوا لِلَّذِينَ هَادُوا وَالرَّبَّانِيُّونَ وَالْأَحْبَارُ بِمَا اسْتُحْفِظُوا مِنْ كِتَابِ اللَّهِ وَكَانُوا عَلَيْهِ شُهَدَاءَ فَلَا تَخْشَوُا النَّاسَ وَاخْشَوْنِ وَلَا تَشْتَرُوا بِآيَاتِي ثَمَنًا قَلِيلًا وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الْكَافِرُونَ، وَكَتَبْنَا عَلَيْهِمْ فِيهَا أَنَّ النَّفْسَ بِالنَّفْسِ وَالْعَيْنَ بِالْعَيْنِ وَالْأَنْفَ بِالْأَنْفِ وَالْأُذُنَ بِالْأُذُنِ وَالسِّنَّ بِالسِّنِّ وَالْجُرُوحَ قِصَاصٌ فَمَنْ تَصَدَّقَ بِهِ فَهُوَ كَفَّارَةٌ لَهُ وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الظَّالِمُونَ، وَقَفَّيْنَا عَلَى آثَارِهِمْ بِعِيسَى ابْنِ مَرْيَمَ مُصَدِّقًا لِمَا بَيْنَ يَدَيْهِ مِنَ التَّوْرَاةِ وَآتَيْنَاهُ الْإِنْجِيلَ فِيهِ هُدًى وَنُورٌ وَمُصَدِّقًا لِمَا بَيْنَ يَدَيْهِ مِنَ التَّوْرَاةِ وَهُدًى وَمَوْعِظَةً لِلْمُتَّقِينَ وَلْيَحْكُمْ أَهْلُ الْإِنْجِيلِ بِمَا أَنْزَلَ اللَّهُ فِيهِ وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الْفَاسِقُونَ).
كاتىَ ئه‌م جوَره‌ هزره‌ تونده‌ بڵاوبوه‌وه‌، مورشیدى ئیخوان مسلمین له‌ میسر (حه‌سه‌ن هوزه‌یبى) به‌ توندى دژى هزرى سید قوتب وه‌ستایه‌و، كتبێكى نووسى به‌ ناوى (دعاه‌ لا قچاه‌) (ئێمه‌ بانگخوازین ، قازی نین)، نامیلكه‌كه‌ له‌ ساڵى(1977) چاپكرا(31)، ناوبراو له‌و نامیلكه‌كه‌یدا به‌ توندى بیرۆكه‌ى حاكمیه‌ت رِه‌ت ده‌كاته‌وه‌، چونكه‌(هوزه‌یبى) ده‌یویست بگه‌رێته‌وه‌ بۆ سه‌ر رێبازى (حه‌سه‌ن به‌ننا) كه‌ دوور بوو له‌و توندو تیژیه‌.
له‌ رِاستیدا بیرۆكه‌ى حاكمیه‌ت له‌ بنه‌ره‌تدا له‌ خه‌واریجه‌كانه‌وه‌ هاتووه‌، هه‌روه‌ك چوَن له‌قسه‌كانى ئیبن ته‌یمیه‌ى حه‌رانى به‌دیار ده‌كه‌وىَ،(32) هه‌ر بۆیه‌ش بیدعه‌ى ته‌كفیر یه‌كه‌م جار له‌لایه‌ن خه‌واریجه‌كانه‌وه‌ دروست بوو، كه‌ له‌سه‌ر گوناهی بچووك خه‌ڵكیان به‌ كافر له‌قه‌له‌م ده‌دا.
كاتىَ لایه‌نێكى ئاینی بوَ گه‌یشتن به‌ ده‌سه‌ڵات هه‌وڵ ئه‌دات ، دوو ئامرازى به‌ هێز به‌كار دێنێ، یه‌كه‌م حاكمیه‌ت: واته‌ (لا حكم إلا لله) ئه‌مه‌ش دروشمى خه‌واریجه‌كان بوو، بۆیه‌ ئیمامى عه‌لى (ر.خ) گوتى:( كلمة حق إريد بها باطل)(33) واته‌ قسه‌یه‌كى رِاسته‌ به‌ڵام مه‌به‌ست و نیاز لێی رِاست نییه‌، دووه‌م: ته‌كفیركردنى ئه‌وانه‌ى له‌گه‌ڵیان هاورِا نین ، سه‌باره‌ت به‌خاڵى یه‌كه‌م یان ئامرازى یه‌كه‌م كه‌ حاكمیه‌ته‌، كاتىَ ده‌ڵێن حوكم ته‌نیا هی خودایه‌، ئه‌مه‌ رِاسته‌ ، به‌ڵام پرسیاره‌كه‌ ئه‌وه‌یه‌: تۆ چۆن ئه‌زانى ئه‌مه‌ حوكمى خودایه‌؟ كه‌واته‌: شتێكى زوَر هه‌ڵه‌یه‌ خه‌ڵكێك له‌ جیاتى خودا بریار بدات.
له‌كاتى جیهاد كردن پێغه‌مبه‌ر(د.خ) وه‌سیه‌ت له‌ ئه‌میره‌كانى ده‌كات و ده‌فه‌رموێت: (وإذا حاصرت أهل حصن فأرادوك أن تنزلهم على حكم الله ، فلا تنزلهم على حكم الله، ولكن أنزلهم على حكمك، فإنك لا تدري أتصيب حكم الله فيهم أم لا).
(34)
واته‌: تۆ به‌ حوكمى خۆت بكه‌، نه‌ك به‌ حوكمى خودا، چونكه‌ حوكمى خودا دیار نییه‌، به‌ڵكو ته‌نیا پێغه‌مبه‌ران به‌رِێگاى وه‌حیه‌وه‌ ده‌یزانن ، جا ئه‌گه‌ر به‌ خه‌ڵك بلێی ئه‌مه‌ حوكمى خودایه‌، ئه‌بىَ سه‌دا سه‌د لێى دڵنیابین ، بۆ ئه‌مه‌ش ئه‌بىَ به‌ڵگه‌مان به‌ده‌ست بىَ كه‌ بریتیه‌ له‌ فه‌رموده‌ى رِاست و دروستى پێغه‌مبه‌ر(د.خ).
كاتێ نوسه‌رى خه‌لیفه‌ عومه‌ر(ر.خ) كتابێكى نووسى و تیایدا حوكمێكى دیاریكردو نووسى: ئه‌مه‌ ئه‌و حوكمه‌یه‌ كه‌ خودا پێشانى عومه‌رى كورى خه‌تابى (ر.خ) داوه‌، خه‌لیفه‌ گوتى: ئه‌وه‌ مه‌لىَ ، به‌ڵكو بڵىَ: ئه‌مه‌ ئه‌و حوكمه‌یه‌ كه‌ عومه‌ر(ر.خ) به‌باشی زانیوه‌، ( قال الكاتب: هذا ما أرى الله أمير المؤمنين عمر، فقال عمر(رض) لا تقل هكذا، ولكن قل: هذا ما رأى أمير المؤمنين عمر بن الخطاب).
(35)
ئه‌وانه‌ى ده‌یانه‌وىَ ده‌وڵه‌تێكى ئاینى یان ئیسلامى دروست بكه‌ن، ئایا له‌سه‌ر چ بنه‌مایه‌ك دروستى ده‌كه‌ن؟ ئایا ئه‌وانه‌ ده‌زانن حوكمى خودا چییه‌و كامیان حوكمى خودایه‌؟ ئاخر تا ئێستاش جیهانى ئیسلامى هه‌ر خه‌ریكى شرۆڤه‌ كردنى ده‌قه‌كانى مه‌زهه‌به‌كانن، ئایا مه‌زهه‌ب حوكمى خودایه‌؟ (ئیمام مالك) نه‌یهێشت كتێبه‌كه‌ى كه‌ پر بوو له‌ فه‌رمووده‌ى پێغه‌مبه‌ر(د.خ)،(37) بكرێته‌ بنه‌ما بۆ ده‌وڵه‌تى مه‌نسورو هارونى ره‌شید ، له‌ كاتێكدا له‌ سه‌رده‌مى عه‌باسیه‌كان گیرو گرفت ئه‌وه‌نده‌ زوَریش نه‌بوون وه‌ك ئێستا له‌ جیهانى پێشكه‌وتوودا هه‌یه‌، ئایا ئێمه‌ ده‌توانین ده‌وڵه‌تێكى سه‌ركه‌وتوو دروست بكه‌ین له‌سه‌ر بنه‌ماى مه‌زهه‌ب كه‌ پرِه‌ له‌ رِاو بۆچوون و، هیچیان به‌قه‌ده‌ر كتێبه‌كه‌ى (ئیمام مالك) فه‌رمووده‌ی پێغه‌مبه‌ریان (د.خ) تێدا نییه‌؟ ئه‌وه‌ى كه‌ تێشیاندا هه‌یه‌ زوَریان فه‌رمووده‌ى لاوازو بىَ هێزن، به‌رِاستى كاره‌ساته‌ ئێمه‌ له‌م سه‌رده‌مه‌دا ده‌وڵه‌تێك دروست بكه‌ین له‌سه‌ر بیرو بۆچونێك كه‌ پێش هه‌زاران ساڵ ده‌ربرِاوه‌، چونكه‌ هه‌روه‌كو پێشتر باسمان كرد، مه‌زهه‌ب یان فیقهی ئیسلامى، واته‌ رِاو بۆچوون و، هیچ قودسیه‌تێكى تێدا نییه‌، ته‌نیا قورئان وسونه‌تى رِاست و دروست نه‌بێت كه‌ قودسیه‌تیان هه‌یه‌.
كاتىَ ئێمه‌ ده‌وڵه‌ت دروست ده‌كه‌ین ، بێگومان ئه‌بىَ له‌سه‌ر بنه‌مایه‌كى مه‌زهه‌بى بێت، ده‌وڵه‌تى عوسمانى به‌ هه‌موو گه‌وره‌یى و ته‌مه‌ن درێژى خۆیه‌وه‌ له‌سه‌ر بنه‌ماى مه‌زهه‌ب دروست بووبو، كه‌ ئه‌ویش مه‌زهه‌بى حه‌نه‌فى بوو، كوَمارى ئیسلامى ئێران له‌سه‌ر بنه‌ماى مه‌زهه‌بى (شیعه‌- جه‌عفه‌رى- دوازده‌ ئیمامى) دروست بووه‌، ده‌وڵه‌تى سعودیه‌ له‌سه‌ر بنه‌ماى مه‌زهه‌بى (حه‌نبه‌لى) دروست بووه‌، بۆیه‌ حه‌نبه‌لیه‌ ته‌قلیدیه‌كان ده‌ڵێن: ئه‌وه‌ى كتێبى (زاد المستنقع في الفقه الحنبلي)ى لةبةركرد، ئةوا ئةتوانىَ حوكم لة نيَوان خةلَكدا بكات(من حفظ الزاد حكم بين العباد).
دروست كردنى ده‌وڵه‌ت به‌م شێوه‌یه‌ واته‌: گه‌رِانه‌وه‌ بۆ دواوه‌، چونكه‌ كاتىَ ده‌وڵه‌ت له‌سه‌ر یه‌ك مه‌زهه‌ب دروست ده‌بێت ، واته‌ ئه‌بێت مه‌زهه‌به‌كانى تر شوێنیان نه‌مێنى، له‌ كوردستانیش هه‌ركاتىَ ئیسلامى سیاسى ویستى ده‌وڵه‌تێكى ئیسلامى دروست بكات، بێگومان ئه‌م ده‌وڵه‌ته‌ ده‌وڵه‌تێكى مه‌زهه‌بى ده‌بێت له‌سه‌ر مه‌زهه‌بى ئیمامى شافعی، كه‌واته‌ هیچ جیاوازیێك نییه‌ له‌گه‌ڵ هه‌ر ده‌وڵه‌تێكى تر كه‌ مه‌زهه‌ب ببێته‌ بنه‌ما بۆ ده‌وڵه‌ت ، له‌وكاته‌شدا لای خه‌ڵك وای لێدێت كه‌ ئه‌م مه‌زهه‌به‌ رِاو بۆچوون نییه‌، به‌ڵكو شتێكى موقه‌دده‌س و پیروَزه‌و هه‌ڵه‌ى تیا نییه‌، هه‌روه‌ها ئه‌و برِوایه‌ى لا دروست ده‌بێت كه‌ ئه‌م ده‌وڵه‌ته‌ ده‌وڵه‌تێكى ئیسلامییه‌ ، كه‌چى له‌ رِاستیدا وا نییه‌، به‌ڵكو ده‌وڵه‌تێكى مه‌زهه‌بییه‌و، ئه‌توانین ناوى لىَ بنێین ده‌وڵه‌تى مه‌زهه‌بى شافعی له‌ كوردستان ، ده‌وڵه‌تى مه‌زهه‌بى حه‌نبه‌لى له‌ سعودیه‌، ده‌وڵه‌تى مه‌زهه‌بى حه‌نه‌فى له‌ توركیا، ده‌وڵه‌تى مه‌زهه‌بى جه‌عفه‌رى له‌ ئیران، دیسانه‌وه‌ دروست كردنى ده‌وڵه‌ت له‌سه‌ر بنه‌ماى مه‌زهه‌ب، واته‌: ئه‌م مه‌زهه‌به‌ هه‌مووى رِاسته‌و، هه‌ڵه‌ى تیا نییه‌، جا ئه‌گه‌ر وابێت بۆچى ئیمامه‌كان له‌ زۆرێك له‌ بۆچوونه‌كانیان په‌شیمان بوونه‌ته‌وه‌، هه‌روه‌كو ئیمامى شافعی كه‌ له‌ به‌غدا خاوه‌نى مه‌زهه‌بێك بوو (مه‌زهه‌بى كوَن) به‌ڵام له‌ میسر مه‌زهه‌بێكى ترى هه‌بوو (مه‌زهه‌بى نوىَ).
ده‌مه‌وێ باس له‌ ئه‌زمونێكى نوىَ بكه‌ین له‌ بۆسنه‌ و هێرسك، عه‌لى عزه‌ت بیگوڤیچ موسوڵمانێكى سونییه‌، له‌ زیندانى شیوعیه‌كاندا زۆرى به‌سه‌ر بردبوو، دوواتر ئازاد كرا، له‌ ساڵى 1970ز كتێبێكى نووسى به‌ناوى (البیان الإسلامی) ، واته‌: به‌ر له‌وه‌ى ببێته‌ سه‌رۆك كۆمارى بۆسنه‌ و هێرسك، له‌و كتێبه‌یدا ده‌ڵێت: ناكرىَ ئاشتى و پێكه‌وه‌ ژیان هه‌بێت له‌ نێوان ئیسلام و ده‌زگاكانى ترى سۆسیۆلۆژى و سیاسى كه‌ ئیسلامى نین.
كاتێك بۆسنه‌ و هێرسك له‌ یوگوسلافیا جیا بوه‌وه‌ ، ئه‌م وڵاته‌ پێكهاتبوو له‌ موسڵمان و كروات و سرب ، كاتىَ (عه‌لى عزه‌ت بیگوڤیچ)(38) بوو به‌سه‌رۆكى وڵات، حاشاى له‌كتێبه‌كه‌ى كرد، هه‌وڵیدا بۆ ئیسلامكردنى بوَسنه‌ و هێرسك له‌هه‌موو بوارێكه‌وه‌، به‌ڵام گه‌لانى ترى وه‌كو كروات و سرب به‌م پرۆژه‌یه‌ رازى نه‌بوون، پاشان پرۆژه‌كه‌ى به‌رته‌سكتر كرده‌وه‌، له‌ ئیسلام كردنه‌وه‌ بۆ به‌حزبى كردنى ده‌وڵه‌ت ، ئه‌وانه‌ى كه‌ موسوڵمان نین بێبه‌ش بوون له‌ زۆر پله‌ و پایه‌، هه‌روه‌ها زوَربه‌ى موسوڵمانانیش بێبه‌ش بوون له‌ پله‌ و پایه‌، چونكه‌ له‌ حزبه‌كه‌ى ئه‌ودا نه‌بوون ، واته‌: یه‌كه‌م جار (بیگوڤیچ)به‌ پرۆژه‌یه‌كى ئیسلامى هاته‌ پێشه‌وه‌، چونكه‌ ئه‌وكات له‌ژێر سێبه‌رى شیوعیه‌تدا بوو، له‌ جیهانێكى ته‌سك و ناخوَشدا ئه‌ژیا، ئاین به‌رده‌وام له‌ هه‌رِه‌شه‌دا بوو، پاشان كه‌ بۆسنه‌ و هێرسك جیابوه‌وه‌، به‌ پروَژه‌یه‌كى تر هاته‌ پێشه‌وه‌ ، ئه‌ویش پرۆژه‌ى نیشتیمانى مه‌ده‌نى بوو، به‌ڵام له‌ كۆتاییدا به‌ پرۆژه‌یه‌كى ته‌سكى حزبی كۆتایی پێهات، حزبی (كارى دیموكراسى ئیسلامى) SDA له‌ هه‌ڵبژاردنه‌كانى ساڵى (1990ز) سه‌ركه‌وتنى به‌ده‌ست هێنا، له‌ ساڵى(1995ز) سه‌رۆك وه‌زیران (حارس چدچیك) دژى سیاسه‌ته‌كه‌ى (بیگوڤیچ) ده‌ستبه‌دارى پوَسته‌كه‌ى بوو ، چونكه‌ ئه‌و برِواى به‌ پلورالیزم هه‌بوو.
ئه‌مه‌یان باشترین نموونه‌یه‌ كه‌ ده‌وڵه‌ت له‌سه‌ر ئایدولوژیایه‌كى ئاینى دانامه‌زرێت ، جا ئه‌م ئایدولۆژیایه‌ چ جۆریك بێت.
هیچ كه‌سێك به‌قه‌ده‌ر ئیمامى عومه‌ر(ر.خ) له‌ بوارى سیاسه‌ت و ئیداره‌ى ده‌وڵه‌تدا ئیجتیهادى نه‌كردووه‌، چونكه‌ له‌سه‌رده‌مى ئه‌ودا گۆرانكاریه‌كان زیاتر بوون، بۆیه‌ زۆر سوودى له‌ گه‌لانى تر وه‌رده‌گرت، بوَ نموونه‌ دانانى دیوان و زه‌ریبه‌ و ، زوَر شتى تر كه‌ لێره‌دا ماوه‌مان نییه‌ باسى بكه‌ین.
(عومه‌رى كورى عبدالعزیز) كاتىَ بوو به‌خه‌لیفه‌ نامه‌یه‌كى بۆ(سالمى كورِى عبد الله) نارد، له‌و نامه‌یه‌دا هاتبوو: ژیانى عومه‌رى كورِى خه‌تابم بۆبنووسه‌ و بنێره‌ تاوه‌كو له‌سه‌رى بروَم و كارى پێبكه‌م ، (سالم) وه‌ڵامى دایه‌وه‌و گوتى: ئه‌گه‌ر تۆ كار به‌ رِه‌فتاره‌كانى عومه‌ر بكه‌ى ، واته‌: تۆ له‌عومه‌ر باشترى، چونكه‌ سه‌رده‌مى تۆ وه‌كو سه‌رده‌مى (عومه‌ر) نییه‌، پیاوه‌كانى تۆش وه‌كو پیاوه‌كانى (عومه‌ر) نین ، به‌ڵام قه‌ناعه‌تى(عومه‌رى كورى عبدالعزیز) به‌ وه‌ڵامه‌كه‌ى (سالم) نه‌هات، هه‌مان نامه‌ى بۆ زۆربه‌ى زانایانى سه‌رده‌مى خۆى نووسى، به‌ڵام هه‌مان وه‌ڵامى بۆ ده‌هاته‌وه‌ كه‌ سالم بۆى ناردبوو.
(39)
ئه‌م نموونه‌یه‌ باشترین به‌ڵگه‌یه‌ كه‌ هه‌ر سه‌رده‌مێك جۆره‌ سیسته‌مێكى گه‌ره‌كه‌ بوَ به‌رێوه‌بردنى ده‌وڵه‌ت، چونكه‌ هه‌مووى ئیجتیهاده‌و رِاو بۆچوونه‌، ناكرێت له‌هه‌موو كاتێكدا ئێمه‌ بۆچوونێكى به‌هێزى كاتى خۆى بۆ ئه‌م سه‌رده‌مه‌ به‌كاربێنین، چونكه‌ رِاو بۆچوونى تایبه‌تى خوَى ده‌وىَ ، ئه‌گه‌ر به‌پێچه‌وانه‌وه‌ بیر بكه‌ینه‌وه‌، ئه‌وا پێویسته‌ عه‌قڵى خۆمان دابخه‌ین و بیرو هزرى خۆمان قوفڵ بده‌ین و، ته‌نیا خه‌ریكى له‌به‌ركردنى ده‌قه‌كانى فیقهی مه‌زهه‌به‌كان بین و، بزانین چیان هه‌یه‌ تا بوَ ئه‌م سه‌رده‌مه‌ به‌كاریان بێنین ، له‌سه‌رده‌مێكدا خوێندنى جوگرافیا له‌ ئه‌زهه‌ر قه‌ده‌غه‌بوو، (محمد عبده‌) ده‌ڵێت: جارێكیان قوتابیێك هات بۆ ئه‌وه‌ى له‌ ئه‌زهه‌ر بخوێنىَ، چووه‌ رواقه‌كه‌ى خۆى، چونكه‌ هه‌ر وڵاتێك شوێنى تایبه‌ت به‌ قوتابیه‌كانى خوَى هه‌بوو، كه‌ پێی ده‌گوترا (رواق)، كاتىَ قوتابیه‌كه‌ ویستى بچێت بۆ رواقه‌كه‌ى، یه‌كێك له‌ شێخه‌كانى ئه‌زهه‌ر نه‌یهێشت قوتابیه‌كه‌ بچێته‌ ژووره‌وه‌، چونكه‌ شێخه‌كه‌ ده‌قی هیچ فه‌قیهێكى له‌ كتێبێكدا نه‌بینی بوو كه‌ وڵاتى ئه‌م قوتابیه‌ خاوه‌ن رواقه‌، كاتىَ هه‌ندێ له‌ قوتابیان به‌ شێخه‌كه‌یان گوت ، كتێبه‌ جوگرافیه‌كان ده‌ڵێن: وڵاتى ئه‌م قوتابیه‌ له‌و جۆره‌ وڵاتانه‌یه‌ كه‌ خاوه‌ن رواقن، به‌ڵام شێخه‌كه‌ رِازى نه‌بوو، گوتى: من باوه‌ر به‌و كتێبانه‌ ناكه‌م ، ئه‌بىَ ده‌قێك هه‌بێت و یه‌كێك له‌ فه‌قیهه‌كان باسى ئه‌وه‌ى كردبێت.
(40)
ئیمام (ابن عقیل)ى حه‌نبه‌لى قسه‌كه‌ى ئیمامى شافعى رِه‌ت ده‌كاته‌وه‌ كه‌ ده‌ڵێت:(لا سیاسه‌ إلا ما وافق الشرع) هه‌ر سیاسه‌تێك له‌گه‌ڵ شه‌رع نه‌گوَنجێت رِه‌وا نیه‌، ئیمام (ابن عقیل) ده‌ڵێت: سیاسه‌ت ئه‌وه‌یه‌ خه‌ڵك له‌چاكه‌ نزیك بكه‌یه‌وه‌و، له‌ خراپه‌ دووریان بخه‌یته‌وه‌، با ئه‌م سیاسه‌ته‌ى كه‌ تۆ ده‌یكه‌ى نه‌خواو نه‌ پێغه‌مبه‌ریش باسیان لێ نه‌كردبىَ ، پاشان ده‌ڵێت: ئه‌گه‌ر مه‌به‌ست ئه‌وه‌یه‌ نابێت سیاسه‌ت پێچه‌وانه‌ى شه‌ریعه‌ت بێت ئه‌وه‌ رِاسته‌، به‌ڵام ئه‌گه‌ر مه‌به‌ست ئه‌وه‌یه‌، ئه‌بىَ سیاسه‌ت ته‌نیا به‌ پێی شه‌ریعه‌ت بێت ، ئه‌وه‌ هه‌ڵه‌یه‌و، به‌پێى ئه‌م بۆچوونه‌ یارانى پێغه‌مبه‌ر(د.خ) به‌ هه‌ڵه‌دا چوونه‌،(41) چونكه‌ خه‌لیفه‌كانى راشدین زوَر كرداریان ئه‌نجام داوه‌ به‌ پێچه‌وانه‌ى شه‌ریعه‌ت، بۆنموونه‌: جێ به‌جێ نه‌كردنى ده‌ستبرِین به‌رامبه‌ر تاوانى دزین،(42) چونكه‌ سه‌رده‌مى برسێتى بوو، هه‌روه‌ها خه‌لیفه‌ عوسمان (ر.خ) قورئانه‌كانى سووتاند، چونكه‌ خه‌ریك بوو له‌سه‌ر شێوازى جۆراو جۆرى خوێندنه‌وه‌ى قورئانى پیروَز له‌ نێو موسوڵماناندا فیتنه‌ دروست ببێت، چونكه‌ قورئانى پیروَز له‌سه‌ر حه‌وت زاراوه‌ى عه‌ره‌بى(43) هاتۆته‌ خواره‌وه‌، ئه‌مه‌ش وه‌كو ئاسانكاریه‌ك بۆ قه‌بیله‌كانى عه‌ره‌بى،(44) بۆیه‌ كه‌ فیتنه‌ گه‌وره‌ بوو عوسمان، هه‌موو كۆپیه‌كانى ترى سووتاند، ته‌نیا یه‌ك كوَپى هێشته‌وه‌، ئه‌مه‌ش تاوه‌كو موسوڵمانان له‌سه‌رى كۆك بن و له‌ ئاژاوه‌ دوور بن، هه‌روه‌ها خه‌لیفه‌ى چواره‌م عه‌لى (ر.خ) هه‌ستا به‌ سووتاندنى چه‌ند كه‌سانێك كه‌ باوه‌رِیان وابوو ئیمامى عه‌لى خودایه‌، كاتىَ ئه‌م كرداره‌ى ئه‌نجامدا (ابن عباس) پێى گووت: ئه‌مه‌ نابێت، چونكه‌ پێغه‌مبه‌ر(د.خ) فه‌رموویه‌تى( لايعذب بالنار إلا رب النار)(45) واته‌ ته‌نیا خودا مافى هه‌یه‌ سزاى سووتاندن به‌كاربێنىَ، به‌ڵام ئیمامى عه‌لى (ر.خ) به‌رده‌وام بوو له‌ كرداره‌كه‌ى ، یه‌كێك له‌وانه‌ى كه‌ ئیمامى عه‌لى به‌خودا دائه‌نا (عبد الله كورى سه‌به‌ْ ) بوو، كه‌ زانیى ئیمامى عه‌لى ده‌یكوژىَ، بۆ(قرقیسیا) رِایكرد، هه‌ندێك ده‌ڵێن: بۆ مه‌دائین ده‌ركرا،(46) نموونه‌یێكى تر له‌لای ئیمامى (قورتبى) كه‌ زوَر رِوون و ئاشكرایه‌، سه‌باره‌ت به‌ بانگى یه‌كه‌م له‌ رِۆژى هه‌ینى، (قورتبی) ده‌ڵێت:(بانگ له‌سه‌رده‌مى پێغه‌مبه‌ردا( د.خ) له‌ هه‌موو نوێژه‌كان یه‌ك بانگ بوو، ئه‌ویش له‌و كاته‌دا بوو كه‌ پێغه‌مبه‌ر(د.خ) له‌سه‌ر مینبه‌ر داده‌نیشت، هه‌روه‌ها له‌سه‌رده‌مى ئیمام ئه‌بوبه‌كرو عومه‌رو ئیمام عه‌لى (ر.خ) یه‌ك بانگ ده‌درا له‌ كوفه‌، به‌ڵام ئیمامى عوسمان(ر.خ) له‌سه‌ر مینبه‌ر بانگى سێیه‌مى(47) زیاد كرد ئه‌ویش له‌سه‌ر خانوه‌كه‌ى خۆى كه‌ پىَ ى ده‌گوترا (زه‌ورا) ، ئه‌مه‌ش له‌وكاته‌دا بوو خه‌ڵكى مه‌دینه‌ ژماره‌یان زۆر بوو.
(سائبی كورِى یزید) ده‌ڵێت: له‌سه‌رده‌مى پێغه‌مبه‌ر(د.خ) ته‌نیا یه‌ك كه‌س بانگى ده‌دا ، ئه‌ویش له‌وكاته‌دا كه‌ پێغه‌مبه‌ر(د.خ) ده‌چووه‌ سه‌ر مینبه‌ر، كه‌ ده‌هاته‌ خواره‌ش ئیقامه‌ت ده‌كرا.
(48)
ئیمامى (ماوه‌ردی) ده‌لێت: بانگى یه‌كه‌م پێچه‌وانه‌ى سوننه‌تى پێغه‌مبه‌ره‌، ئیمامى عوسمان (ر.خ) ئه‌و بانگه‌یدا تاكو خه‌ڵك خۆى ئاماده‌ بكات بۆ نوێژى هه‌ینى، ئه‌مه‌ش له‌كاتێكدا بوو كه‌ مه‌دینه‌ گه‌وره‌ بوبوو، ژماره‌ى خه‌ڵكیش زیاد بوبوو، هه‌ر بوَیه‌ ئیمامى عومه‌ر (ر.خ) زوَر جار فه‌رمانى ده‌دا له‌بازار بانگ بدرێت تاوه‌كو خه‌ڵك واز له‌ كرِین و فروشتن بێنن ، كاتێك له‌ مزگه‌وت كوَده‌بونه‌وه‌، بانگێكى تر ئه‌درا.
(49)
ئێستا زانیمان بوَچى عوسمان(ر.خ) ئه‌م كاره‌ى كرد، چونكه‌ شارى مه‌دینه‌ گه‌وره‌ بوو، خه‌لك زۆر بوو، ده‌نگى بانگ نه‌ده‌گه‌یشته‌ هه‌موو خه‌ڵكه‌كه‌، هه‌ر بۆ ئه‌م مه‌به‌سته‌ ئیمامى عومه‌ر (ر.خ) فه‌رمانیدا له‌ بازارِ بانگ بدرێت، به‌ڵام كه‌ ئیمامى عه‌لى (ر.خ) زانى ئه‌م كاره‌ى عوسمان(ر.خ) پێچه‌وانه‌ى سوننه‌تى پێغه‌مبه‌ره‌(د.خ) جێبه‌جێى نه‌كرد، به‌ڵكو له‌ رۆژى هه‌ینى له‌ شارى كوفه‌ ته‌نیا یه‌ك بانگیدا، هه‌روه‌كو ئیمامى (قورتبى) ئه‌م ریوایه‌ته‌ ده‌گێرێته‌وه‌.
دیاره‌ پێویست نه‌بووه‌، بێگومان ئه‌گه‌ر پێویست بوایه‌ وه‌كو ئیمامى عوسمان(ر.خ) ئه‌ویش دوو بانگى ده‌دا.
ئێستا هه‌موومان ده‌بینین و ده‌بیستین چ گۆرِانكاریه‌ك له‌م سه‌رده‌مه‌دا هاتۆته‌ ئاراوه‌، سه‌رده‌م سه‌رده‌مى ته‌كنولوژیایه‌، به‌ یه‌ك مایكروفۆن ده‌توانى ئه‌م كێشه‌یه‌ چاره‌سه‌ر بكه‌ى ، ئێمه‌ چه‌ند مزگه‌وتمان هه‌یه‌؟ ئاخر هه‌ندىَ جار له‌ ناو ده‌نگى بانگه‌كاندا ون ده‌بى ، ئایا ئێستاش پێویسته‌ دوو بانگ هه‌بىَ ؟ ئایا سوننه‌تى پێغه‌مبه‌ر(د.خ) باشتره‌ یان ئیجتیهادى عوسمان (ر.خ)؟ هه‌موو زانایانى(اصولى) فیقهى ئیسلامى یه‌ك ده‌نگن، كه‌ ئه‌بىَ سوننه‌تى پێغه‌مبه‌ر پێش بخرێت.
هه‌ندىَ جار حه‌دیسێكى پێغه‌مبه‌ر(د.خ) وه‌ك به‌ڵگه‌ دێننه‌وه‌ كه‌ پێغه‌مبه‌ر(د.خ) خۆى ئه‌مرى كردووه‌ ده‌ست به‌ سوننه‌تى خوله‌فاوه‌ بگرین، (فإنه من يعش بعدي يرى اختلافا كثيرا فعليكم بسنتي وسنة الخلفاء الراشدين المهديين بعدي عضوا عليها بالنواجذ).
(50) ئه‌م فه‌رمووده‌یه‌ رِوون و ئاشكرایه‌ كه‌ یه‌كه‌م جار سوننه‌تى پێغه‌مبه‌ره‌ (د.خ) ، پاشان سوننه‌تى خوله‌فاكان، به‌ڵام له‌ئێستادا خه‌ڵك سوننه‌تى پێغه‌مبه‌ریان په‌راوێز خستووه‌و، سوننه‌تى خه‌لیفه‌كانیان وه‌رگرتووه‌، ئه‌مه‌ش به‌ رِاستى دووره‌ له‌ لۆژیك و زانست و مه‌عریفه‌.
(سالم) ده‌ڵێت: من لاى (ابن عمر) له‌مزگه‌وت دانیشتبووم، كابرایێكى خه‌ڵكى شام هاته‌ لاى و، گووتى: رِات چییه‌ له‌سه‌ر ته‌مه‌توعى حه‌ج؟ (ابن عمر) گووتى: شتێكى باش و جوانه‌، كابرا گووتى: باوكت ئه‌وه‌ى قه‌ده‌غه‌ كردبوو، (ابن عمر) پێى گووت: داوه‌شێى، ئه‌گه‌ر باوكم ئه‌وه‌ى قه‌ده‌غه‌ كردبىَ و پێغه‌مبه‌ر رێگه‌ى پێدابىَ ، تۆ گوىَ له‌ باوكم ده‌گرى یان له‌ پێغه‌مبه‌رى خودا؟ كابرا گووتى: به‌ڵكو له‌ پێغه‌مبه‌رى خودا، پاشان (ابن عمر) پێی گوت: هه‌سته‌ له‌لام.
(واته‌: لێى تورِه‌بوو) .
(51)
بۆ ئه‌وه‌ى باشتر له‌مه‌سه‌له‌كه‌ بگه‌ین باسى كێشه‌ى ته‌ڵاق ده‌كه‌ین، كه‌ به‌ باشترین نموونه‌ى ده‌زانم له‌م باره‌یه‌وه‌.
كاتىَ كه‌سێك خێزانى خۆی سێ به‌سێ له‌یه‌ك مه‌جلیسدا ته‌ڵاق بدات، ئه‌وا له‌ هه‌ر چوار مه‌زهه‌بدا(حه‌نه‌فى، مالیكى، شافعی، حه‌نبه‌لى) خێزانه‌كه‌ى لىَ حه‌رام ده‌بێت، ئه‌مه‌یان رِاى هه‌رچوار مه‌زهه‌به‌، به‌ڵام له‌ رِاستیدا پێچه‌وانه‌ى سوننه‌تى پێغه‌مبه‌ره‌، چونكه‌ له‌ ێه‌حیحى موسلیمدا هاتووه‌، كه‌ ته‌ڵاق له‌ سه‌رده‌مى پێغه‌مبه‌ردا(د.خ) هه‌روه‌ها له‌سه‌رده‌مى خه‌لیفه‌ ئه‌بوبه‌كرو دوو ساڵیش له‌ سه‌رده‌مى خه‌لیفه‌ عومه‌ر یه‌ك ته‌ڵاق بووه‌،(52) واته‌: ئه‌گه‌ر كه‌سێك خێزانى خۆى سىَ جار یان زیاتر له‌یه‌ك مه‌جلیسدا ته‌ڵاقدا، ئه‌وا هه‌ر به‌یه‌ك ته‌ڵاق حساب ده‌كرێت، كاتىَ خه‌لیفه‌ عومه‌ر (ر.خ) زانى خه‌ڵك سووكایه‌تى به‌ ته‌ڵاق ده‌كات، برِیاریدا كه‌ هه‌رسێ ته‌ڵاقه‌كه‌ى بۆ حیساب بكه‌ن، ئه‌م برِیاره‌ وه‌كو سیاسیه‌ت بوو، نه‌ك شه‌ریعه‌ت.
چونكه‌ خه‌لیفه‌ بۆى هه‌یه‌ بۆ به‌رژه‌وه‌ندى گشتى سزایه‌ك دابنێت كه‌ كه‌س ئه‌و سزایه‌ى دانه‌نابێت، ئه‌وه‌ى ئیمامى عومه‌ریش كردى (ر.خ) له‌ بابى سزادانه‌ كه‌ بۆى هه‌یه‌ وه‌كو سه‌ركرده‌ بیكات.
(54)
من زۆرم لا سه‌یره‌ بۆچى هه‌ندىَ مامۆستاى به‌رێز ئه‌وه‌نده‌ حه‌زیان لێیه‌ ته‌ڵاقی خه‌ڵك بكه‌وىَ و؟ له‌سه‌ر بۆچوونێكى ئیدارى و سیاسى عومه‌ر(ر.خ) سوننه‌تى پێغه‌مبه‌ر په‌راوێز بخرێ؟ خوا قه‌بوڵ ناكات له‌ سه‌رده‌مێكى وا هه‌ستیاردا له‌سه‌ر فه‌توایێك كه‌ پێش هه‌زاران ساڵ بۆ كۆمه‌ڵگایێكى تایبه‌ت دراوه‌، خێزانێك هه‌ڵبوه‌شێنینه‌وه‌، له‌كاتێكدا ئێمه‌ سوننه‌تى پێغه‌مبه‌رمان له‌به‌رده‌سته‌و ئه‌گه‌ر جێ به‌جێی بكه‌ین ئه‌وا خێزان له‌ هه‌ڵوه‌شانه‌وه‌و تێكچوون ده‌پارێزرێ ، هه‌روه‌كو چۆن ئیمامى عومه‌ر (ر.خ) ئه‌م فه‌توایه‌ى داوه‌ تا خێزان پارێزراو بێت، به‌ڵام له‌ ئێستادا ئه‌م فه‌توایه‌ى عومه‌ر(ر.خ) به‌تایبه‌تى له‌ كوردستان خێزان له‌به‌ریه‌ك هه‌ڵده‌شێنێته‌وه‌، چونكه‌ ئه‌م حاڵه‌ته‌ رِوَژانه‌ دووباره‌و چه‌ند باره‌ ده‌بێته‌وه‌، هه‌ر بۆیه‌ له‌ وڵاتى میسرو زۆربه‌ى وڵاتانى ئیسلامى كار به‌م فه‌توایه‌ ناكرێت و به‌ ته‌واوى پشتگوێ خراوه‌.
قه‌رزاوى ده‌ڵێت: نابێت هه‌رچى زانایانى كوَنى ئێمه‌ له‌كاتى خۆیدا نووسیویانه‌ته‌وه‌، له‌ قسه‌و ئیجتیهاد كه‌ بۆ سه‌رده‌م و بارودۆخ و ژینگه‌ى خۆیان ده‌گونجا، ئێستا بڵێین بۆ سه‌رده‌م و ژینگه‌ى ئێمه‌ش ده‌گونجىَ، چونكه‌ زانایانى ئێمه‌ ئه‌وه‌یان دیاریكردووه‌ كه‌ فه‌توا به‌گۆرینى شوێن و كات و حاله‌ت و عورف ده‌گۆرِێ".
(55)
به‌ڵام نابێت ئه‌وه‌ له‌بیر بكه‌ین كه‌ فه‌تواى ئیمامى عومه‌ر(ر.خ) بۆ به‌رژه‌وه‌ندى گشتى بووه‌، به‌ڵام ئێستا ئه‌م فه‌توایه‌ یان ئیجتیهاده‌ كه‌ جێبه‌جىَ ده‌كرىَ ، گرفتێكى ترى سه‌خت و ناخۆش و زۆریش ناشرینى دروست كردووه‌، ئه‌ویش (ماره‌ به‌ جاشه‌) (التحلیل)، كاتىَ كه‌سێك كه‌ سىَ ته‌ڵاقى خواردووه‌، بۆ چاره‌سه‌ركردنى كێشه‌كه‌ى دێته‌ لاى ماموَستایه‌ك كه‌ له‌سه‌ر ئیجتیهاده‌كه‌ى عومه‌ر(ر.خ) ده‌رِوات، بێگومان وه‌ڵامه‌كه‌ دیاره‌، خێزانه‌كه‌ت له‌ده‌ست چوو، پیاوه‌كه‌ په‌شیمانه‌و، له‌ مامۆستا ده‌پرسىَ: چاره‌ چییه‌ بوَ ئه‌وه‌ى خێزانه‌كه‌م بگه‌رێنمه‌وه‌؟ ماموَستاش ده‌ڵێت:چاره‌ له‌(ماره‌ به‌ جاش) دایه‌، واته‌: ئه‌بىَ كابرایه‌ك خێزانه‌كه‌ت ماره‌ بكاته‌وه‌ بۆ كاتێكى دیارى كراو، له‌گه‌ڵیا بخه‌وێ و پاشان ته‌ڵاقى بدات، به‌م رِێگایه‌ بۆت حه‌ڵال ده‌بێته‌وه‌.
بێزارى پێغه‌مبه‌رى خودا زۆر رِوونه‌ له‌سه‌ر ئه‌م جۆره‌ ماره‌برِینه‌، هه‌روه‌كو (عوقبه‌ى كورى عامر) (ر.خ) ده‌ڵێت: پێغه‌مبه‌ر(د.خ) گووتى: پێتان نه‌لێم (نێرى) به‌كرىَ گیراو چییه‌؟ گوتیان: به‌لىَ ئه‌ى پێغه‌مبه‌رى خودا، فه‌رمووى: ئه‌و كه‌سه‌یه‌ كه‌ ژنێك حه‌لال ده‌كات بۆ مێرده‌كه‌ى به‌هوَى ماره‌كردنه‌وه‌ بۆ ماوه‌یه‌كى دیاریكراو، نه‌فره‌تى خوا له‌ هه‌ردووكیان بىَ.
ئینجا ئه‌گه‌ر ماره‌كردن كاتى بۆ دیاریكرا، ئه‌وا هیچ جیاوازیێكى نییه‌ له‌گه‌ڵ ماره‌برِینى سیغه‌، كه‌ شیعه‌كان به‌ شه‌رعى ده‌زانن.
خواى گه‌وره‌ ده‌فه‌رموێت:(فَإِنْ طَلَّقَهَا فَلَا تَحِلُّ لَهُ مِنْ بَعْدُ حَتَّى تَنْكِحَ زَوْجًا غَيْرَهُ..)(57) .
واته‌: ئه‌گه‌ر كه‌سێك سێ جار خێزانى خۆى ته‌لاقدا، ئه‌وا ئه‌م خێزانه‌ هیچ په‌یوه‌ندى به‌ مێرده‌كه‌یه‌وه‌ نه‌ماوه‌و بۆی حه‌ڵال نیه‌، مه‌گه‌ر ئه‌م ئافره‌ته‌ به‌ ئاره‌زووى خۆى مێردێكى تر بكات، نه‌ك به‌ ئاره‌زووى مێرده‌كه‌ى ، چونكه‌ مێرده‌كه‌ى هیچ ده‌سه‌ڵاتێكى به‌سه‌ره‌وه‌ نه‌ماوه‌، جا هه‌ركاتىَ ئه‌م ئافره‌ته‌ به‌ ئاره‌زووى خۆى شوى كرد، ئه‌وا به‌ دوو رێگا له‌ مێردى دووه‌مى جیا ده‌بێته‌وه‌، یه‌كه‌م: ئه‌گه‌ر مێردى دووه‌م ته‌لاقى بدات، یان بمرێت، ئه‌وجا ئه‌گه‌ر ئافره‌ته‌كه‌ به‌ ره‌زِامه‌ندى و ئاره‌زووى خوَى ویستى مێردى پێ بكاته‌وه‌، ئه‌وا مێردى یه‌كه‌م بۆى هه‌یه‌ دووباره‌ ماره‌ى بكاته‌وه‌، وه‌كو هه‌ر ئافره‌تێكى ترى بێگانه‌ كه‌ هیچ په‌یوه‌ندى له‌نێوانیاندا نییه‌، به‌ڵام به‌داخه‌وه‌ ئه‌وه‌ى له‌كوردستان رِوو ده‌دات، شتێكى زوَر هه‌ڵه‌یه‌، له‌ هه‌مان كاتدا زۆریش ناشیرینه‌، ئایا ئه‌م ئافره‌ته‌ به‌ چ چاوێك ته‌ماشاى ئه‌و پیاوه‌ ده‌كات كه‌ بۆ ماوه‌یێكى دیاریكراو ماره‌ى كردووه‌؟ده‌توانم بڵێم: ئه‌م پیاوه‌ ناتوانىَ لێى دوور كه‌وێته‌وه‌، چونكه‌ وه‌كو ده‌زگیران دێته‌ به‌رچاو، نه‌ك ژن و مێرد.
بوَیه‌ ئه‌م بۆچوونه‌ كاریگه‌رى زۆر نه‌گه‌تیڤى هه‌یه‌ له‌سه‌ر چڤاك به‌گشتى و خودى ئه‌و ئافره‌ته‌ به‌ تایبه‌تى، من دڵنیام ئه‌گه‌ر ئیمامى عومه‌ر(ر.خ) ئه‌مه‌ى دیبایه‌، زۆر به‌ توندى به‌گژیدا ده‌چوو و به‌ یه‌كجارى بنبرِى ده‌كرد، چونكه‌ ئه‌مه‌ هیچ به‌رژه‌وه‌ندى گشتى تیا نییه‌، به‌ڵكو به‌رژه‌وه‌ندى تایبه‌تى تیایه‌ كه‌ ئه‌ویش هى پیاوه‌، هه‌ندىَ جاریش هى ئافره‌ته‌كه‌یه‌.
دیاره‌ لێره‌دا ناتوانم به‌ درێژى باسى ئه‌م بابه‌ته‌ بكه‌م، چونكه‌ زوَر دوور و درێژه‌و، له‌ كۆن و ئێستادا باسى لێوه‌كراوه‌، مه‌به‌ستى من ئه‌وه‌یه‌ له‌ (میتۆد)ى مه‌سه‌له‌كه‌ بگه‌ین نه‌ك باس كردنى بابه‌تێكى فیقهى.
(58)
كاتىَ ئیمامى (زه‌هه‌بى) باس له‌ مالیكیه‌كان ده‌كات، ده‌ڵێت: فه‌قیهه‌كانى مالیكى زوَر باشن و كارى باش ده‌كه‌ن و، سوننه‌ته‌كانى پێغه‌مبه‌ر(د.خ) جێبه‌جىَ ده‌كه‌ن، به‌ڵام ئه‌گه‌ر قازی و موفتیه‌كانیان په‌له‌ نه‌كه‌ن له‌ كوشتن و به‌كافركردنى خه‌ڵك، ئه‌بێت ئه‌وان ئاگادار بن و، له‌ خوا بترسن و، ته‌قلید نه‌كه‌ن، چونكه‌ خودا واجبى نه‌كردووه‌، ئه‌گه‌ر به‌یانى به‌رامبه‌ر خودا وه‌ستاى و پرسیاری لێكردى: بۆچى خوێنى فلانه‌ كه‌ست حه‌ڵال كرد، چى ده‌لێی؟ ئه‌گه‌ر بلێی من ته‌قلیدى ئیمامى خوَم كرد، خوا پێت ده‌ڵێ: ئایا من به‌توَم گوتووه‌ ته‌قلیدی ئیمامى خۆت بكه‌؟.
(59)
واته‌ شتێكى لوژیكى نیه‌ خه‌ڵك سوننه‌تى پێغه‌مبه‌ر(د.خ) په‌راوێز بخات له‌به‌ر خاترى بۆچوونى خه‌لیفه‌، چونكه‌ خه‌لیفه‌ له‌ ده‌ستپێكدا كارى به‌سوننه‌تى پێغه‌مبه‌ر ده‌كرد، تاوه‌كو بۆ به‌رژه‌وه‌ندى گشتى ئه‌و ئیجتیهاده‌كه‌ى كردووه‌ ، چونكه‌ ئه‌و وه‌كو سه‌ركرده‌ بوَى هه‌یه‌ ئه‌مه‌ بكات، به‌ڵام بۆ كاتێكى دیاریكراو نه‌ك بۆ هه‌میشه‌، چونكه‌ ته‌نیا قورئان و سوننه‌ت بۆ هه‌موو كاتێكه‌، ئیجتیهاده‌كانى خه‌لیفه‌ و زانایانى ئێمه‌ بۆ كاتى خوَیانه‌و، ناكرێت بۆچوونێكى ئه‌وكات له‌سه‌ر واقیعى ئیستامان - كه‌ زوَر جیاوازه‌- پیاده‌ بكرێت، چونكه‌ هه‌مووى رِاو بۆچوونن و قابیلى هه‌ڵه‌ن، وه‌كو كولتور رێزیان لێده‌گرین و سوودیان لىَ وه‌رده‌گرین، به‌ڵام ئه‌بىَ بزانین ئه‌مانه‌ نه‌ قورئانن و نه‌ سوننه‌ت، به‌ڵكو ته‌نیا مه‌زهه‌بن، مه‌زهه‌بیش یانى رِاو بۆچوونى ئیمامێك، مه‌رج نیه‌ هه‌رچى له‌ مه‌زهه‌بێكدا هاتووه‌ رِاست بێت.
زۆر جار پرسیارێك دروست ده‌بێت، یان كێشه‌یه‌ك رِوو ده‌دات ، له‌ هه‌ر چوار مه‌زهه‌بدا وه‌ڵام و چاره‌سه‌رمان ده‌ست ناكه‌وێت، بۆیه‌ پێویسته‌ ئیجتیهادى بۆ بكرێت، به‌ڵام ئه‌وكه‌سه‌ى ئیجتیهاد ده‌كات پێوسته‌ زانا بێت، چونكه‌ هه‌موو كه‌س ناتوانێ و بۆیشى نیه‌ ئیجتیهاد بكات، به‌ پێچه‌وانه‌ى ئێستاى ئێمه‌ كه‌ هه‌ركه‌سێك دوو نامیلكه‌ى خوێنده‌وه‌، ئیتر خۆى به‌ موجته‌هید ده‌زانێ.
له‌گه‌ڵ ئه‌وه‌شدا مه‌رج نیه‌ هه‌ر ئیجتهادێك رِاست و دروست بێت ، ئه‌مه‌شیان زۆر ئاساییه‌، هه‌روه‌ها ئاساییه‌ ئه‌گه‌ر ئیجتیهادێكى رِاست هه‌بێت و له‌ ده‌ره‌وه‌ى بازنه‌ى هه‌ر چوار مه‌زهه‌به‌كه‌ دابێت، چونكه‌ ئێمه‌ ته‌نیاچوار مه‌زهه‌بمان نیه‌، به‌ڵكو زوَر مه‌زهه‌بى دیكه‌مان هه‌یه‌، چونكه‌ هه‌ر زانایه‌ك به‌ مه‌زهه‌ب حیسابه‌، مه‌زهه‌بیش واته‌: بۆچوون و شێوازى بیركردنه‌وه‌، ئایا كه‌س ده‌توانىَ بلىَ: (ئه‌وزاعى، هه‌ردووك سوفیان ، ته‌به‌رى ، ئه‌بوسه‌ور، عزى بن عبدالسلام ، جوه‌ینى، ئیبن ده‌قیقى عید، ئیبن ته‌یمیه‌ى حه‌رانى، له‌یس...هتد) خاوه‌ن مه‌زهه‌ب نین؟ بێگومان هه‌ریه‌كه‌یان رِاى خۆى هه‌یه‌، كه‌ له‌ رِووى زانستیه‌وه‌ هیچى له‌وانى تر كه‌متر نیه‌، جیاوازیه‌كه‌یان هه‌ر له‌وه‌دایه‌ كه‌ چوار مه‌زهه‌به‌كه‌ له‌لایه‌ن لایه‌نگرانیانه‌وه‌ ده‌نووسرایه‌وه‌و، قسه‌ى ئیمامه‌كانیان بڵاو ده‌كرده‌وه‌، به‌ڵام ئه‌وانى تر رِاو قسه‌كانیان وه‌كو مه‌زهه‌ب نه‌ده‌نوسرایه‌وه‌.
ئیمامى شافعی ده‌ڵێت: ( رِاى هیچ كه‌سێك قه‌بوول نییه‌ ئه‌گه‌ر پێچه‌وانه‌ى سوننه‌تى پێغه‌مبه‌ر(د.خ) بیت".
(60)
له‌ئه‌نجامدا بۆمان ده‌ركه‌وت كه‌ هه‌موو هه‌ر رِاو بۆچوونه‌ و، هیچ رِایه‌ك له‌وه‌ى تر باشترو په‌سه‌ندتر نیه‌، هه‌روه‌ك ئیمام ئه‌حمه‌د ده‌ڵێت: ته‌نیا ئه‌و رِایه‌ په‌سه‌نده‌ كه‌ نزیكه‌ له‌ قورئان و سوننه‌ت، چونكه‌ ئه‌وه‌ى له‌ هه‌ردوو سه‌رچاوه‌كه‌- قورئان و سوننه‌ت- نزیكه‌ زیاتر له‌ به‌رژه‌وه‌ندى مروڤایه‌تى دایه‌، كه‌واته‌ ئه‌گه‌ر كه‌سێك بیرمه‌ند بێت و موسوڵمان نه‌بێت، به‌ڵام بۆچوونه‌كه‌ى دروست و لوژیكى بوو، به‌رژه‌وه‌ندى خه‌ڵك و دادپه‌روه‌ریشى پێوه‌ دیار بوو، ئه‌وا شتێكى زوَر ئاساییه‌ قسه‌كه‌ى وه‌ربگرین، به‌مه‌رجێك دژى بنه‌ماكانى ئیسلام نه‌بێت، (الكلمة الحكمة ضالة المؤمن)،(61) كه‌واته‌ كه‌سه‌كه‌ گرنگ نیه‌ به‌ڵكو بۆچوونه‌كه‌ى گرنگه‌.
بێگومان خوداى گه‌وره‌ مه‌به‌ستى سه‌ره‌كى ئه‌وه‌یه‌ كه‌وا عه‌داله‌ت هه‌بێت، چونكه‌ ئه‌م چه‌مكه‌ په‌یوه‌سته‌ به‌به‌نده‌كانى خوداوه‌، به‌ڵام كافر بوون و موسوڵمان بوون په‌یوه‌سته‌ به‌ روَژى دوایى، بۆیه‌ خوداى گه‌وره‌ ده‌فه‌رموێت: (مَالِكِ يَوْمِ الدِّينِ).
(62)
خوداى گه‌وره‌ دونیا به‌ دوَست و دوژمنانى ده‌دات، هه‌روه‌كو ده‌فه‌رموێت: (كُلًّا نُمِدُّ هَؤُلَاءِ وَهَؤُلَاءِ مِنْ عَطَاءِ رَبِّكَ وَمَا كَانَ عَطَاءُ رَبِّكَ مَحْظُورًا) .
(63)
واته‌: دادپه‌روه‌رى بنه‌ماى هه‌موو شتێكه‌، ئه‌گه‌ر دونیا به‌ شێوه‌یه‌كى دادپه‌روه‌رانه‌ به‌رێوه‌ برا، ئه‌وا ئه‌و ده‌سه‌ڵاته‌ سه‌ر ده‌گرىَ، با خاوه‌نه‌كه‌شی بىَ باوه‌ر بێت، هه‌ر كاتىَ دونیا به‌بىَ دادپه‌روه‌رى به‌رێوه‌ برا، ئه‌وا ئه‌و ده‌سه‌ڵاته‌ بۆى ناچێته‌ سه‌ر، با خاوه‌نه‌كه‌شى باوه‌ردار بێت).
چونكه‌ عه‌داله‌ت بۆ به‌نده‌كانه‌ له‌ دونیا، به‌ڵام ئاین و دیندارى بۆ خۆته‌ له‌ قیامه‌ت، لێره‌دا بوَمان ده‌رده‌كه‌وىَ كه‌ ئه‌وه‌ى گرنگه‌ له‌ ئیسلامدا فه‌راهه‌م كردنى به‌خته‌وه‌ریه‌ بۆمروڤ، به‌خته‌وه‌رى مرۆڤیش له‌وه‌دایه‌ دادپه‌روه‌رى هه‌بێت له‌كوَمه‌ڵگادا، من چ پێویستم به‌ ده‌وڵه‌تێكه‌ پرِ بێت له‌ دروشمى ئاینی و، هه‌موو خه‌مى هه‌ر ئه‌وه‌بێت چۆن خه‌ڵك سزا بدات و، چۆن رِووبه‌رِووى خه‌ڵكى تر بێته‌وه‌ كه‌ خاوه‌نى باوه‌رێكى ترن، تا له‌كوَمه‌ڵگادا بیانسرێته‌وه‌؟ چوَن ده‌وڵه‌ت دروست ده‌كرێت له‌سه‌ر بنه‌ماى تێگه‌یشتنى زانایێك كه‌ به‌ر له‌چه‌ند سه‌ده‌ له‌ده‌ڤه‌رێك ژیاوه‌ كه‌ زۆر جیاوازه‌ له‌گه‌ڵ بارودۆخى كوردستان؟ ئه‌وه‌ى گرنگه‌ به‌لاى منه‌وه‌ دروست كردنى ده‌وڵه‌تێكه‌ دادپه‌روه‌ر بێت، باوه‌رى به‌دروشم و په‌رۆ نه‌بێت، هه‌موو خه‌م و هه‌وڵێكى بۆ ئه‌وه‌ بێت خه‌ڵك به‌خته‌وه‌ر بێت و، خزمه‌تیان بكات، چونكه‌ خوداى گه‌وره‌ دونیاى بوَ مرۆڤه‌كان دروست كردووه‌ به‌ هه‌موو جیاوازیه‌كانه‌وه‌ (ره‌نگ، ئاین، ئه‌یدولوژیه‌ت، ره‌گه‌ز، نه‌ته‌وه‌).
له‌دونیادا ئه‌وكه‌سه‌ له‌ هه‌موویان باشتره‌ كه‌ زیاتر خزمه‌تى مرۆڤایه‌تى ده‌كات، به‌ڵام له‌رۆژى (قیامه‌ت) باشترینیان ئه‌وكه‌سه‌یه‌ كه‌ زوَر دیندار بێت، هه‌روه‌كو خوداى گه‌وره‌ ده‌فه‌رموێت:(يَا أَيُّهَا النَّاسُ إِنَّا خَلَقْنَاكُمْ مِنْ ذَكَرٍ وَأُنْثَى وَجَعَلْنَاكُمْ شُعُوبًا وَقَبَائِلَ لِتَعَارَفُوا إِنَّ أَكْرَمَكُمْ عِنْدَ اللَّهِ أَتْقَاكُمْ إِنَّ اللَّهَ عَلِيمٌ خَبِيرٌ).
(66)
له‌بیرمان نه‌چێت كه‌ پێغه‌مبه‌ر(د.خ) ده‌فه‌رموێت:(خیر الناس من نفع الناس).
(67) واته‌: باشترین كه‌س ئه‌و كه‌سه‌یه‌ كه‌ سوود به‌خه‌ڵك ده‌گه‌یێنێت، هه‌روه‌ها ده‌فه‌رموێت:(أحب الناس إلى الله تعالى أنفعهم للناس).
(68) واته‌: خوَشه‌ویسترین كه‌س لاى خودا ئه‌وكه‌سه‌یه‌ كه‌ زیاتر سوود به‌خه‌ڵك ده‌گه‌یێنێ، ئێمه‌ ده‌زانین كه‌ سوود بۆ مرۆڤایه‌تى ئه‌وه‌یه‌ كارێك بكه‌ى مرۆڤایه‌تى به‌خته‌وه‌ر بێت له‌ دونیادا، هه‌ر به‌م پێیه‌ ده‌توانین جیاوازى له‌ نێوان دیندارى (التقوی) و رِه‌وشتدا (ئه‌خلاق) بكه‌ین.
ئێمه‌ له‌جیهانى ئیسلامیدا كێشه‌یه‌كى زوَر ترسناكمان هه‌یه‌، ئه‌ویش كێشه‌ى ئه‌خلاقه‌، مزگه‌وته‌كانمان، شوێنى بوَنه‌كان ، كۆلێژى زانسته‌ ئیسلامیه‌كان ، په‌یمانگه‌و قوتابخانه‌ ئیسلامیه‌كان پرِن له‌ موسوڵمان و دیندار (نوێژو رۆژو سوننه‌ت و حه‌ج و عومره‌، قورئان ، هه‌ندێ جاریش گریان بۆ وتارى ئاینی، مه‌ولود و سه‌لاوات لێدان و زیكرو ته‌سبیح كردن) ، به‌ڵام زۆرێكیان له‌ رِووى ئه‌خلاقه‌وه‌ كێشه‌یان هه‌یه‌ (مه‌به‌ستم له‌ په‌یڤى ئه‌خلاق هه‌ڵسوكه‌وته‌ له‌گه‌ڵ خه‌ڵك) چونكه‌ دیندارى شتێكه‌ په‌یوه‌ندى به‌ تاكه‌وه‌ هه‌یه‌، جا ئه‌گه‌ر تاك باش بوو، ئه‌وا كۆمه‌لگه‌ش باش ده‌بێت .
ئه‌بێ ئه‌وه‌ بزانین كه‌ دیندارى بریتیه‌ له‌ هه‌ڵسوكه‌وت له‌گه‌ڵ خودا، كه‌ ئه‌مه‌یان په‌یوه‌ندى به‌خۆته‌وه‌ هه‌یه‌، به‌ڵام (ئه‌خلاق) كێشه‌ى كۆمه‌ڵگایه‌، واته‌: ئه‌گه‌ر تۆ كابرایه‌كى زوَر دینداریش بیت (به‌ته‌قوا بیت) ئه‌مه‌ په‌یوه‌ندى به‌خۆته‌وه‌ هه‌یه‌و، كاریگه‌ریی ئه‌رێنیی نابێت به‌سه‌ر كۆمه‌ڵگاوه‌ ئه‌گه‌ر له‌گه‌ڵ ئه‌و دینداریه‌دا خاوه‌ن ئه‌خلاقێكى باش نه‌بیت، چونكه‌ له‌ فه‌لسه‌فه‌ى ئیسلامدا دیندارى و ئه‌خلاق له‌ یه‌كتر جیا نابنه‌وه‌، بۆیه‌ پێغه‌مبه‌رى خودا (د.خ) ده‌فه‌رموێت:( أكثر ما يدخل الناس الجنة تقوى الله وحسن الخلق).
(69) زیاترین شت كه‌ مروَڤ بباته‌ به‌هه‌شت دوو شته‌، یه‌كه‌میان دیندارى و دوومیان ئه‌خلاقى باش، ئه‌گه‌ر پێناسه‌یه‌كى كورت بۆ ئه‌خلاق بكه‌ین، ئه‌و پێناسه‌یه‌ به‌سه‌ كه‌ (عبد الله كورى موباره‌ك) كردوویه‌تى، كاتێ ده‌ڵێت: ئه‌خلاقى باش بریتیه‌ له‌ (بسط الوجه وبذل المعروف وكف الأذى)،(70) واته‌: به‌رده‌وام گه‌ش بیت و، چاكه‌ له‌گه‌ڵ خه‌ڵك بكه‌ى و، زیان نه‌گه‌یێنێ)، كه‌واته‌: ئه‌خلاق په‌یوه‌ندى به‌خه‌ڵكه‌وه‌ هه‌یه‌.
هاوه‌ڵێكى پێغه‌مبه‌ر(د.خ) له‌ سه‌رده‌مى خۆیدا گله‌ى له‌موسولمانان ده‌كردو ده‌یگوت: (ذهب الناس ، وبقي النسناس)،(71) واته‌ خه‌ڵكانى باش روَیشتن كه‌ خاوه‌ن دین و ئه‌خلاق بوون، به‌ڵام ئێستا ئه‌وانه‌ ماون، كه‌ به‌رِه‌نگ و ناو له‌مروڤ ده‌چن ، ئه‌گینا له‌ رِووى دیندارى و ئه‌خلاقه‌وه‌ به‌ ئه‌وانى پێشوو ناچن.
له‌به‌ر گرنگى بابه‌ته‌كه‌ ده‌مه‌وىَ به‌ درێژى باس له‌م بابه‌ته‌ بكه‌م ، به‌ تایبه‌تى له‌ روانگه‌ى ئیسلامه‌وه‌:
خواى گه‌وره‌ ده‌فه‌رموێت:(خُذِ الْعَفْوَ وَأْمُرْ بِالْعُرْفِ وَأَعْرِضْ عَنِ الْجَاهِلِينَ).
(72) هه‌روه‌ها ده‌فه‌رموێت:( وَلا تَسْتَوِي الْحَسَنَةُ وَلاالسَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَهُ عَدَاوَةٌ كَأَنَّهُ وَلِيٌّ حَمِيمٌ).
(73) هه‌روه‌ها ده‌فه‌رموێت:(..وَالْكَاظِمِينَ الْغَيْظَ وَالْعَافِينَ عَنِ النَّاسِ وَاللَّهُ يُحِبُّ الْمُحْسِنِينَ).
(74) ئه‌م هه‌موو ئایاته‌ پیرۆزه‌ باس له‌رِه‌وشت و ئه‌خلاق ده‌كه‌ن، كه‌ زۆر گرنگه‌ مرۆڤى موسوڵمان هه‌ڵسوكه‌وت و رِه‌وشتى له‌گه‌ڵ خه‌ڵك باش بێت كه‌ بریتیه‌ له‌: لێبورده‌یی ، تۆڵه‌ نه‌كردنه‌وه‌و، تورِه‌ نه‌بوون و ئه‌نجامدانى كردارى باش.
ئه‌بو هوره‌یره‌(ر.خ) ده‌لێت: كابرایه‌ك به‌ پێغه‌مبه‌رى گوت: ئافره‌تێك هه‌یه‌ زۆر باسى نوێژ و خێرو روَژوه‌كانى ده‌كرێت، واته‌ زوَر به‌ ته‌قوایه‌، به‌ڵام به‌ زمان ئه‌زیه‌تى درواسێكه‌ى ده‌دات ، پێغه‌مبه‌ر(د.خ) فه‌رمووی: ئه‌م ئافره‌ته‌ له‌ ئاگردایه‌، پاشان ئه‌بو هوره‌یره‌ گوتى: ئه‌ى پێغه‌مبه‌رى خودا، ئافره‌تێكى تر هه‌یه‌، كه‌م نوێژ ده‌كات و كه‌م روَژوو ده‌گرێت، به‌ڵام به‌(كه‌شك) خێر ده‌كات، واته‌: خێرێكى كه‌م ، به‌ڵام ئه‌زیه‌تى درواسێه‌كه‌ى نادات ، پێغه‌مبه‌ر(د.خ) فه‌رمووى: ئه‌م ئافره‌ته‌ له‌ به‌هه‌شتدایه‌.
هه‌ر بوَیه‌ پێغه‌مبه‌ر(د.خ) ده‌فه‌رموێت: (خير الناس أحسنهم خلقا).
(76) باشترین كه‌س ئه‌و كه‌سه‌یه‌ كه‌ ئه‌خلاقى له‌ هه‌موویان باشتره‌.
له‌كۆمه‌ڵگاى موسوڵماناندا زۆرجار ده‌بینین كه‌سێك زوَر به‌ ته‌قوایه‌، به‌ڵام له‌ رِووى ئه‌خلاقه‌وه‌ گرفتى هه‌یه‌، ئه‌وه‌ش هه‌یه‌ كه‌ ئه‌خلاقێكى به‌رزى هه‌یه‌، به‌ڵام فرِى به‌ ئاینه‌وه‌ نیه‌، موسوڵمان به‌گوێره‌ى فه‌لسه‌فه‌ى ئیسلام ئه‌بێت هه‌ردووكیانى هه‌بێت، واته‌ ئه‌بىَ به‌ته‌قوا بێت و خاوه‌نى ئه‌خلاقیش بێت، به‌ڵام كامیان باشتره‌؟ ئه‌مه‌ پرسیارێكى قورسه‌، من قه‌ناعه‌تم وایه‌، بۆ كۆمه‌ڵگاى مرۆڤایه‌تى كه‌سێكى به‌ ئه‌خلاقى كه‌م ته‌قوا ، باشتره‌ له‌كه‌سێكى به‌ ته‌قواى كه‌م ئه‌خلاق، چونكه‌ ئه‌خلاق بۆ خه‌ڵكه‌، كه‌ بریتیه‌ له‌نواندنى هه‌ڵسوكه‌وتى جوان له‌گه‌ڵ خه‌ڵكدا، به‌ڵام ته‌قواو دیندارى ته‌نیا بۆخاوه‌نه‌كه‌یه‌تى و، هیچ كاریگه‌رى به‌سه‌ر كۆمه‌ڵگاوه‌ نابێت ئه‌گه‌ر له‌رِووى ئه‌خلاقه‌وه‌ گرفتى هه‌بێت، بۆیه‌ش خوداى گه‌وره‌ پێغه‌مبه‌رى ناردووه‌ بۆ ته‌واوكردنى دوو شت، یه‌كه‌میان ئاین و، دووه‌میان ئه‌خلاق، خوداى گه‌وره‌ ده‌فه‌رموێت:( الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الْإِسْلَامَ دِينًا).
(77) له‌م ئایه‌ته‌دا خوداى په‌روه‌ردگار باسى ئه‌وه‌ ده‌كات كه‌ ئاینى بۆ ئێمه‌ ته‌واو كردووه‌، پێغه‌مبه‌ریش(د.خ) ده‌فه‌رموێت: (إنما بعثت لأتمم مكارم) (وفي رواية صالح الأخلاق).
(78) واته‌ خودا منى ناردووه‌ تاوه‌كو ئه‌خلاقى باش پێشانى خه‌ڵك بده‌م و ته‌واوى بكه‌م، بۆیه‌ش خوداى گه‌وره‌ كه‌ په‌سنى پێغه‌مبه‌ره‌كه‌ى ده‌دات، ده‌فه‌رموێت: (وإنك لعلى خلقٍ عظيم).
(79) ئه‌گه‌ر بمانه‌وىَ ئه‌خلاقى پێغه‌مبه‌ر(د.خ) بزانین و لێیه‌وه‌ فێر بین، ئه‌وا عائیشه‌(ر.خ) وه‌ڵام ده‌داته‌وه‌وده‌ڵێت:(ئه‌خلاقى پێغه‌مبه‌ر(د.خ) قورئان بوو) ، واته‌: ئه‌گه‌ر قورئان بخوێنیه‌وه‌ له‌وىَ ئه‌خلاقى پێغه‌مبه‌ر(د.خ) ده‌بینیه‌وه‌.
عن جبير بن نفير قال: حججت فدخلت على عائشة رضي الله عنها فسألتها عن خلق رسول الله (صلى الله عليه وسلم) فقالت: كان خلق رسول الله صلى الله عليه وسلم القرآن.
(80)
له‌فه‌رمووده‌یه‌كدا پێغه‌مبه‌ر(د.خ) وه‌سیه‌ت له‌ موسوڵمانان ده‌كات كه‌ ته‌قواى خودا بكه‌ن، له‌ هه‌مانكاتدا وه‌سیه‌ت ده‌كات كه‌ به‌ ئه‌خلاق بن، چاكه‌ له‌ شوێنى خراپه‌ دابنێن و، هه‌ڵسوكه‌وتتان له‌گه‌ڵ خه‌ڵكدا باش بێت: (اتق الله حيثما كنت وأتبع السيئة الحسنة تمحها وخالق الناس بخلقٍ حسن) .
(81)
پێغه‌مبه‌ر(د.خ) له‌ فه‌رمووده‌یه‌كدا ده‌فه‌رموێت: موسوڵمانى رِاست و دروست به‌ ئه‌خلاقى باش و هه‌ڵسوكه‌وتى جوانى، ده‌گاته‌ ئاستى مروَڤێكى زۆر رۆژو گرو زۆر نوێژكه‌ر، له‌ روایه‌تێكى تردا هاتووه‌: ده‌گاته‌ ئاستى ئه‌وكه‌سه‌ى كه‌ به‌شه‌و نوێژ ده‌كات و به‌ روَژیش به‌ روَژو ده‌بێت، له‌روایه‌تێكى تر ده‌فه‌رمووێت: (ده‌گاته‌ ئاستى ئه‌وكه‌سه‌ى به‌شه‌و ته‌نیا نوێژ ده‌كات و له‌ رِۆژانى زوَر گه‌رمدا كه‌ تیایاندا زوَر تێنوو ده‌بێت، به‌ روَژووه‌.
ناتوانین هه‌موو فه‌رمووده‌كانى پێغه‌مبه‌ر(د.خ) لێره‌دا كۆبكه‌ینه‌وه‌، چونكه‌ ماوه‌یێكى زوَرترى ده‌وێت، ئه‌وه‌ى باسمان كرد ته‌نیا چه‌ند نموونه‌یه‌ك بوون.
به‌ ئیمام ئه‌حمه‌دى كورى حه‌نبه‌لیان گووت: ئه‌گه‌ر له‌ كاتى جه‌نگدا دوو كه‌س هه‌بوون، یه‌كێكیان به‌هێز بوو به‌ڵام به‌ ته‌قوا نه‌بوو، ئه‌وه‌ى تریان كه‌سێكى لاواز بوو به‌ڵام به‌ ته‌قوا بوو، شان به‌شانى كامیان جیهاد بكه‌ین؟ ئیمام ئه‌حمه‌د (ر.ح) گووتى: شان به‌شانى كه‌سى یه‌كه‌م جیهاد بكه‌ن، واته‌: ئه‌وه‌ى به‌هێزه‌، به‌ڵام به‌ ته‌قوا نیه‌، چونكه‌ هێزه‌كه‌ى بۆ موسلمانانه‌و،(84) بىَ ته‌قوایش زیانى بۆخۆیه‌تى له‌ رِوَژى قیامه‌تدا، ئه‌وه‌ى به‌ ته‌قوایه‌ به‌ڵام لاوازه‌، ته‌قواكه‌ى بۆ خۆیه‌تى و لاوازیه‌كه‌ى بۆ موسوڵمانانه‌، بۆیه‌ پێغه‌مبه‌ر(د.خ) ده‌فه‌رمووێت: (إن الله عز وجل ليؤيد هذا الدين بالرجل الفاجر).
(85) واته‌ خوا هه‌ندىَ جار ئه‌م ئاینه‌ به‌ پیاوى بىَ ته‌قوا سه‌ر ده‌خات.
پێغه‌مبه‌ر (د.خ) ده‌یزانى خالیدى كورِى وه‌لید(ر.خ) بۆ جیهاد و به‌رێوه‌بردن، له‌ ئه‌بو زه‌رى غیفارى باشتره‌، بۆیه‌ به‌خالیدى گووت: ( شمشێرى خودا)، سه‌ره‌رِاى ئه‌وه‌ى كه‌ خالیدى كورِى وه‌لید هه‌ندىَ كارى ئه‌نجام ده‌دا، كه‌ پێغه‌مبه‌ریان ئیحراج ده‌كرد، تاوه‌كو ده‌یگوت:(اللهم إني أبرأ إليك مما صنع خالد)(86) خودایه‌ من دوورم له‌و كارانه‌ى كه‌ خالید ده‌یكات، ئه‌مه‌ش له‌وكاته‌دا بوو كه‌ له‌جه‌نگدا ئافره‌تێكى كوشت.
با بزانین پێغه‌مبه‌ر(د.خ) سه‌باره‌ت به‌ ئه‌بوزه‌رى غیفارى(د.خ)، چى ده‌ڵێت؟چونكه‌ هه‌روه‌ك ئیبن ته‌یمیه‌ى حه‌رانى ده‌ڵێت: (له‌ رِووى ئه‌مانه‌ت و راستگۆیى ئه‌بوزه‌ر باشتر بوو له‌خالید، له‌گه‌ڵ ئه‌وه‌شدا پێغه‌مبه‌ر (د.خ) به‌ ئه‌بوزه‌ر ده‌ڵێت:( يا أبا ذر إني أراك ضعيفا، وإني أحب لك ما أحب لنفسي، لاتأمرن على اثنين، ولا تولين مال يتيم ).
(87) ئه‌ى ئه‌بوزه‌ر من ده‌بینم توَ كه‌سێكى لاوازى و ، ئه‌وه‌ى من بۆ خۆم پێمخوشه‌ بۆ تۆشم پێخوشه‌، نه‌كه‌ى ببیته‌ به‌رپرسی دوو كه‌س و، هیچ كاتێكیشدا سامانى هه‌تیو لاى خوَت دامه‌نىَ.
كه‌واته‌ ئه‌وه‌ى گرنگه‌ له‌ فه‌لسه‌فه‌ى ئیسلامدا، سوود گه‌یاندنه‌ به‌ كوَمه‌ڵگا، هه‌موومان ده‌زانین خالید(ر.خ) زیاتر سوودى هه‌بووه‌ بۆكۆمه‌ڵگا له‌ ئه‌بوزه‌ر(ر.خ)، رِاسته‌ ئه‌بوزه‌ر زۆر له‌ خالید به‌ ته‌قوا ترو دیندار تر بوو، به‌ڵام خالید زیره‌كترو ئازاترو شاره‌زا تر بوو، كه‌واته‌: ته‌قوا بوَ خوَته‌و په‌یوه‌ندى به‌خه‌ڵكه‌وه‌ نیه‌.
(1) ماكس ڤێبه‌ر(1864ز- 1920ز) Max Weber، یه‌كه‌م كه‌س بوو ئه‌م تێرمه‌ى به‌كارهێنا له‌ بوارى سیاسه‌ته‌وه‌، وشه‌ى كاریزما Charisma وشه‌یه‌كى ئنگلیزییه‌، له‌بنه‌رِه‌تدا له‌زمانى یۆنانى هاتووه‌، واته‌:كاریگه‌رى توندو، جازبیه‌كى به‌هێز له‌لایه‌ن مروڤه‌وه‌ یان ده‌زگا یان هه‌ر لایه‌نێك به‌سه‌ر كوَمه‌ڵگاوه‌، به‌ڵام له‌لای ماكس ڤێبه‌ر بریتییه‌ له‌و توانایه‌ى كه‌ كه‌سێك هه‌یه‌تى به‌هۆیه‌وه‌ بتوانێ كاریگه‌رى له‌سه‌ر كه‌سانى تر دابنێت، به‌شێوه‌یه‌ك كه‌ خاوه‌نى كاریزماكه‌ ئه‌وه‌نده‌ به‌هێز بێت وا له‌ئه‌وانى تر بكات متمانه‌ى پێبه‌خشن، باسه‌كه‌مان له‌سه‌ر ئه‌وه‌یه‌ بزانین كاریزماى ئاینى تواناى كاریگه‌رى زیاترى هه‌یه‌ له‌سه‌ر كوَمه‌لگا ، یان كاریزماى سیاسى.
(2) هالاخا له‌(613) یاساى قه‌ده‌غه‌كردنى تیایه‌ له‌ جۆرى خواردن وخواردنه‌وه‌ وجنسه‌وه‌، باس له‌ یاساكانى جڤاكى ونیشتمانى و رِه‌وشت وكه‌سایه‌تى ده‌كات، پێی ده‌گوترێ: ته‌وراتى زاره‌كى (التوراه‌ الشفویه‌(.
(6) ئه‌وه‌ى سه‌یره‌ كاتىَ بۆ یه‌كه‌م جار(كوپرنیكوس) تیوریه‌كه‌ى پێشكه‌ش كرد، ڤاتیكان رِه‌زامه‌ندى پێشانداوگووتى: ئه‌م تیوریه‌ زیاتر خوداییه‌ تاوه‌كو ده‌ستكرد بێت، برِوانه‌:كارین آرمسترونغ: النـزعات الڕێولیه‌ فی الیهودیه‌ والمسیحیه‌ والإسلام ترجمه‌:محمد الجورا(دمشق، دار الكلمه‌، گ1، 2005م) ێ309.
(7) كارین آرمسترونغ:النزعات الڕێولیه‌ ێ84.
برتراند ره‌سل باسى (دادگاكانى ته‌فتیش) ده‌كات و كاریگه‌ریه‌ نه‌گه‌تیڤه‌كانى له‌سه‌ر ئیتالیا باس ده‌كات و ده‌لێت:دادگاكانى ته‌فتیش توانى توێژینه‌وه‌ى زانستى له‌ ئیتالیا بوَ چه‌ند سه‌ده‌یه‌ك نه‌هێڵێت، ته‌ماشا: برتاند رسل:حكمه‌ الغرب: ترجمه‌ زكریا فۆاد(الكویت، المجلس الوگنی للپقافه‌ والفنون واڵاداب، 1403هـ،1983م) 1/44.
(9) كاتىَ لافوارزێ دادگایى كرا - كه‌ دامه‌زرێنه‌رى كیمیاى هاوچه‌رخ بوو- به‌رامبه‌ر دادگاى شۆرش له‌سه‌رده‌مى تیرۆر، به‌ دادگه‌یان گوت: ئه‌م زانایه‌ یه‌كێكه‌ له‌ گه‌وره‌ترین زانایانى جیهان، له‌ وه‌لامدا گوتیان: كۆمار پێویستى به‌ زانایان نییه‌و، پاشان سه‌ریان برِى، بروانه‌:برتراند رسل: حكمه‌ الغرب 2/113-114.
(17) عه‌لى عبد الرازق (1966) یه‌كێك له‌شێخه‌كانى ئه‌زهه‌ربوو، كتێبێكى نووسى به‌ناوى:(الإسلام وڕێول الحكم) به‌ڵام له‌سه‌ر ئه‌م كتێبه‌و هه‌ندێ بیرو هزرى تر، به‌تایبه‌تى ئه‌وانه‌ى له‌سه‌ره‌وه‌ باسمان كرد، له‌ ئه‌زهه‌ر ده‌ركراو، چه‌ندین نووسه‌ر بابه‌تیان له‌سه‌ر نووسى و، كتێبه‌كه‌یان مه‌حكوم كرد، برِوانه‌ حریه‌ الاعتقاد الدینی، بحپ الدكتور گه حسین: بین العلم والدین (دمشق، دار بترا، گ1، 2005م) ێ130-131.
(21) رچوان السید: سیاسات الإسلام المعاێر ێ201-202.
له‌به‌ر ئه‌وه‌ ئێستا ئیسلامیه‌كان له‌ناو واقعى ده‌سه‌لاتدا ده‌ژین، ده‌بینین هه‌لوێستیان وه‌كو جاران نه‌ماوه‌ به‌رامبه‌ر هه‌ندىَ كێشه‌، دكتور محمد مورسى سه‌روَكى میسر، كه‌ ئیخوانه‌، كه‌چى ده‌بینین، له‌ كه‌نالى سى ئێن ئێنى ئه‌مریكى CNN كه‌ روَژنامه‌نووسى ناودارى كه‌ناله‌كه‌ (كریستیانا ئه‌مانه‌پور) پرسیارێك له‌ مورسى ده‌كا، وده‌لێت: ئێوه‌ چ دیموكراسیێك په‌یره‌و ده‌كه‌ه‌ن، نموونه‌ى ئێرانى یان توركى؟ مورسى له‌ وه‌لامدا ده‌لێت: شتێك نییه‌ پىَى بلێن دیموكراسى ئیسلامى، به‌لكو دیموكراسیه‌ت سسته‌مێكه‌ كه‌ مروڤ دروستى كردووه‌.بروانه‌: روژنامه‌ى (الشرق الڕوسگ) العدد(12320) سنه‌(2012).
ئه‌مه‌ گورانكاریه‌كى گه‌وره‌یه‌ له‌ سسته‌مى جیهانى ئیسلامى سیاسى، چونكه‌ مورسى ئه‌م سسته‌مه‌ به‌ نوَرمال له‌ قه‌له‌مدا، به‌ كوفر وزه‌نده‌قه‌ وه‌سفى نه‌كرد، له‌گه‌ل ئه‌وه‌شدا سه‌یدد قوتب هێرشی كردوته‌ سه‌ر سسته‌مى دیموكراسى، به‌كوفر وزه‌نده‌قه‌ وه‌سفى ده‌كات.
(29) له‌ساڵى(1990ز) مه‌لاكرێكار ئه‌م كتێبه‌ى وه‌رگێرِایه‌ سه‌ر زمانى كوردى و، ئه‌وكات كتێبه‌كه‌ وه‌كو مه‌نهه‌جى جیهادى بوو بۆ بزووتنه‌وه‌ى ئیسلامى له‌ كوردستان.
(30) (فه‌ره‌ج فوده‌) له‌به‌رپه‌رچدانه‌وه‌ى (عبدالسلام فه‌ره‌ج)ى خاوه‌نى په‌رتوكى(الفریچه‌ الغائبه‌)، په‌رتوكێكى نووسی به‌ناوى (الحقیقه‌الغائبه‌)، به‌ڵام له‌(1992)كوژرا،(جمال البنا) ده‌ڵێت: فه‌ریزه‌ى غائیب جیهاد نییه‌، به‌ڵكو گه‌شه‌پێدانه‌(التنمیه‌)،به‌ڵام (محمدالهونی) ده‌ڵێت:جیهاد فه‌ریزه‌یه‌كى به‌سه‌رچووه‌،(الفریچه‌ المنقرچه‌)،برِوانه‌: هاشم ێالح (معچله‌ الڕێولیه‌ الإسلامیه‌) بیروت، دار الگلیعه‌، گ1، 2006م) ێ15.
(31) له‌ روَژنامه‌ى الشرق الڕوسگ ژماره‌(12332) سالى(2012ز) لیوا فوئاد عه‌لام وه‌كیلى پێشووى مه‌باحسى ئاسایشى ده‌وله‌تى میسر له‌ كتابه‌كه‌ى (من و ئیخوان مسلمین) ده‌لێت: ئه‌م كتابه‌(دعاه‌ لا قچاه‌) نووسنیى هوزه‌یبى نییه‌، به‌لكو به‌ ناوى ئه‌و بلاوكرایته‌وه‌، به‌هاوكارى ئاسایشى ده‌وله‌ت و هه‌ندىَ زانایانى ئه‌زهه‌رى شه‌ریف، هه‌روه‌ها هه‌ندىَ ئه‌و ئیخوانانه‌ى كه‌ له‌ زیندان هاوكارى ئاسایشى ده‌وله‌تى میسریان ده‌كرد.
(33) ڕبوبكر اڵاجری الشافعی: كتاب الشریعه‌، تحقیق محمد بن الحسن إسماعیل(بیروت، دار الكتب العلمیه‌) گ1، 1416هـ، 1995م ێ25، ئێستا له‌م سه‌رده‌مه‌دا هه‌مان بۆچوون دووباره‌ ده‌بێته‌وه‌، به‌ڵام به‌شێوازێكى تر، بوَ نموونه‌ محمد زه‌واهرى براى ئه‌یمه‌ن زه‌واهرى ده‌لێت:(السیاده‌ للمولى لله عزو وجل) واته‌ ده‌سه‌ڵات ته‌نیا بوَ خودایه‌، ئه‌مه‌ هه‌مان ماناى (لا حكم إلا لله) هیچ جیاوازیه‌كى نییه‌، ته‌نیا گورینى وشه‌كه‌ نه‌بێت، ئێمه‌ش ده‌ڵێین: ئه‌مه‌ رِاسته‌ به‌ڵام مه‌به‌ستتان ته‌نیا ده‌سه‌ڵاتى خوَتانه‌ به‌سه‌ر خه‌ڵكدا، نه‌ك ده‌سه‌ڵاتى خودا.
برِوانه‌ روژنامه‌ى:(الشرق الڕوسگ) ژماره‌ (12317) سالى (2012ز).
(38) بیگوڤیچ یه‌كه‌م سه‌روَك كوَمارى بۆسنه‌ و هێرسك بوو له‌ ساڵى(1990ز)، خاوه‌نى كتێبى ئیسلام له‌ نێوان روژهه‌ڵات وروَژئاودا، له‌ساڵى(2003ز) كۆچى دوایی كرد، ئه‌م رِه‌خنه‌یه‌ له‌ به‌رێز بیگوڤیچ هیچ له‌ قورسایى هزرى ومه‌عریفى ئه‌م پیاوه‌ كه‌م ناكاته‌وه‌، به‌رِاستى هزرڤانێكى موسوڵمانى لێهاتوو بوو، باش له‌روَژئاوا گه‌یشتبوو، ئه‌مه‌ش له‌كتێبه‌ به‌نرخه‌كه‌یدا به‌دیارده‌كه‌وىَ، من ده‌زانم (هه‌نتگتون) له‌كتێبه‌كه‌یدا(ێدام الحچارات)، به‌ شێوه‌یه‌كى زانستى و به‌ده‌ستپاكى باسى ئه‌م پیاوه‌ى نه‌كردووه‌، به‌ڵام ته‌جروبه‌ى بیگوڤیچ ئه‌م هه‌ڵانه‌ى تیابووه‌، چونكه‌ واقیعێك بوو رِوویداو، پێویسته‌ دووباره‌ نه‌بێته‌وه‌، به‌ڵكو ببێته‌ وانه‌یه‌ك بۆ ئیسلامیه‌كانى ترى جیهان ، به‌ تایبه‌تى جیهانى عه‌ره‌بى، كه‌ له‌ ئێستادا زۆر گۆرِانكارى گه‌وره‌ رِوویانداوه‌و هه‌ندێكى تریشیان به‌رێوه‌ن.
(42) كه‌س نه‌لىَ: خه‌لیفه‌ عومه‌ر(ر.خ) سوننه‌تى پێغه‌مبه‌رى (د.خ) جێ به‌جىَ كردووه‌، كه‌ ده‌ڵێت:(لا قگع فی زمن المجاعه‌) چونكه‌ ئه‌م حه‌دیسه‌ لاوازه‌و رِاست نیه‌، به‌ڵكوعومه‌ر(ر.خ) ئیجتیهادى كردووه‌ بۆ به‌رژه‌وه‌ندى گشتى.
برِوانه‌: چعیف الجامع الێغیر للڕلبانی رقم الحدیپ 6305.
(44) ئه‌م مه‌سه‌له‌یه‌ زوَر رِاو بۆچوونى له‌سه‌ره‌، به‌ڵام ئه‌وه‌ى له‌سه‌ره‌وه‌ باسمان كرد رِاى زوَربه‌ى زانایانى ئیسلامه‌، من به‌ رِایه‌كى لوژیكى و رِاست و په‌سه‌ندى ئه‌زانم.
(47) ته‌نیا دوو بانگ هه‌بووه‌ له‌ سه‌رده‌مى عوسمان، به‌ڵام مه‌به‌ست له‌بانگى سێیه‌م (ئیقامه‌ته‌) هه‌روه‌ك ئیبن العربی ده‌ڵێت.
(52) لێره‌دا ماوه‌ نیه‌ باسى ئه‌م بابه‌ته‌ فیقهیه‌ به‌درێژى بكه‌م، چونكه‌ زانایان به‌تێرو ته‌سه‌لى باسیان كردووه‌، باخوێنه‌رى به‌رێز بگه‌رێته‌وه‌ بوَ كتێبه‌ فیقهیه‌كانى كوَن ونوىَ، به‌تایبه‌تى كتێبه‌كانى فیقهى به‌راورد(الفقه المقارن)، كه‌ ئاسانترین و باشترین كتێبى هاوچه‌رخ له‌و بواره‌دا كتێبى(فقه السنه‌)ى سه‌یدسابقه‌، چونكه‌ كتێبه‌ كوَنه‌كان بوَ هه‌ندى له‌ خوێنه‌رى به‌رێز ئاسان نین، بوَنموونه‌:المغنی لابن قدامه‌ المقدسی، مجموع فتاوى شیخ الإسلام ابن تیمیه‌ الحرانی، نیل الڕوگار للشوكانى، الروچه‌ الندیه‌ ێدیق حسن خان القنوجی الهندی و زۆرى تر.
(54) بوَ زیاتر له‌م بابه‌ته‌ حاڵى بین بروانه‌:ابن تیمیه‌ الحرانی: الفتاوى الكبرى، تحقیق: حسنین محمد مخلوف(بیروت، دار المعرفه‌، گ1، 1386هـ) 3/247.
(58) بوَ زیاتر له‌م بابه‌ته‌ حالى بین بروانه‌: ابن تیمیه‌ الحرانی: كتاب إقامه‌ الدلیل على إبگال التحلیل، وابن قیم الجوزیه‌: إعلام الموقعین عن رب العالمین.
ئێستا لەرێی ئینتەر نێتەوە سزای سەرپێچی هاتوچۆی هاوڵاتیان بڵاو دەكرێتەوەو، هاوڵاتیان لە نرخی سزاكان ناڕازین
  تەنیا رێگە بۆ چارەسەركردنی كێشەكانی عێراق فیدرالیزمە هەقە ئەمەپێش پێكهێنانی حكومەتی داهاتوو بەرنامەی هەموو لایەك بێت
  نێچیرڤان بارزانی بۆ گوڵان: لەمڕۆ بەدوواوە ئامانجی پارتی ئەوەیە چۆن بتوانێت زیاتر خزمەتی خەڵكی كوردستان بكات
  عەدنان كەریم لە دیمانەیەكی تایبەتی گۆڤاری گوڵاندا: داوا لە پەرلەمانی كوردستان دەكەم لە دەركردنی یاسایەك بۆ پاراستنی فەرهەنگی كوردی پەلە بكات
  سەرۆك كۆماری عێراق بۆ گوڵان: هاوپەیمانی پارتی و یەكێتی هاوپەیمانییەكی موقەدەسە و لەسەرووی هەموو شتێكەوەیە
  عەدنان موفتی ((سەرۆكی پێشووی پەرلەمانی كوردستان)) بۆ گوڵان: لەدەستووری هەرێمدا سیستمی حكومڕانی پەرلەمانیەو بەپێی یاساش دەبێت راپرسی لەسەر دەستوور بكرێت
  مەهاباد قەرەداغی بەرپرسی پەیمانگەی یەكێتی ئافرەتانی كوردستان بۆ پرسە كۆمەڵایەتییەكان: پێویستە ئافرەت كاتێك بەشداری فیعلی سیاسەت دەكات، خۆی بۆ ئەو پۆستە تەرخان بكات
